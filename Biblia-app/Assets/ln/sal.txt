019	PSA	001	001	Esengo na moto oyo alandaka te toli ya bato mabe, atelemaka te na nzela ya bato ya masumu, mpe avandaka te esika moko na batioli,
019	PSA	001	002	kasi asepelaka na mibeko ya Yawe mpe akanisaka yango butu mpe moyi.
019	PSA	001	003	Azali lokola nzete oyo balona pene ya mayi, oyo ebotaka mbuma na eleko na yango, mpe makasa na yango ekawukaka te; misala na ye nyonso etambolaka malamu.
019	PSA	001	004	Kasi ezali bongo te mpo na bato mabe! Bazali lokola matiti ya kokawuka oyo mopepe epanzaka.
019	PSA	001	005	Yango wana bato mabe bakolonga te kotelema na kosambisama, mpe bato ya masumu bakowumelaka te kati na lisanga ya bato ya sembo.
019	PSA	001	006	Solo, Yawe ayebi nzela ya bato ya sembo, kasi nzela ya bato mabe ememaka na libebi.
019	PSA	002	001	Mpo na nini bikolo ezali kosala makelele mpe bato bazali kosala makita ya pamba?
019	PSA	002	002	Bakonzi ya mokili batomboki, mpe bakambi basangani mpo na kotelemela Yawe elongo na mopakolami na Ye.
019	PSA	002	003	Bazali koganga elongo: « Tokata minyololo na bango mpe tomikangola na bokonzi na bango! »
019	PSA	002	004	Kasi Ye oyo avandi na Kiti na Ye ya Bokonzi kuna na likolo aseki, Yawe atioli bango.
019	PSA	002	005	Agangeli bango na kanda, apelisi kanda makasi na Ye mpo na bango, alobi:
019	PSA	002	006	« Ezali Ngai nde natiaki mokonzi na Ngai na Siona, ngomba na Ngai ya bule. »
019	PSA	002	007	Nakosakola mobeko ya Yawe. Alobaki na ngai: « Ozali Mwana na Ngai ya mobali, na mokolo ya lelo, nakomi Tata na Yo.
019	PSA	002	008	Senga Ngai, mpe nakokomisa bikolo libula na Yo, basuka ya mokili bozwi na Yo.
019	PSA	002	009	Okoyangela yango na bokonzi ya ebende, okopanza yango lokola mbeki ya mabele. »
019	PSA	002	010	Yango wana, bino bakonzi, bozala na mayele; bino bayangeli ya mokili, boyoka likebisi oyo.
019	PSA	002	011	Bosalela Yawe na kobanga mpe bosepela na kolenga.
019	PSA	002	012	Bopesa Mwana na Ye beze, noki te akosilika mpe bokokufa na nzela na bino, pamba te kanda na Ye epelaka noki. Esengo na bato oyo bazwaka Ye lokola ebombamelo na bango.
019	PSA	003	001	Nzembo ya Davidi. Ayembaki yango tango azalaki kokima Abisalomi, mwana na ye. Oh Yawe, banguna na ngai bazali motango boni! Banguna boni oyo bazali kobundisa ngai!
019	PSA	003	002	Ebele bazali koloba na tina na ngai: « Nzambe akobikisa ye te! »
019	PSA	003	003	Nzokande Yo, Yawe, ozali nguba mpe nkembo na ngai, Yo nde omatisaka lokumu na ngai.
019	PSA	003	004	Nabelelaka Yawe, mpe ayanolaka ngai wuta na ngomba na Ye ya bule.
019	PSA	003	005	Nalalaka mpe nazwaka pongi; nalamukaka lisusu, pamba te Yawe azali makasi na ngai.
019	PSA	003	006	Nakobanga te atako ebele ya bankoto bazingeli ngai na bangambo nyonso.
019	PSA	003	007	Yawe, telema! Nzambe na ngai, kangola ngai! Beta banguna na ngai nyonso bambata, buka bato mabe minu.
019	PSA	003	008	Kokangolama na ngai ewutaka na Yawe. Tika ete lipamboli na Yo ewumela kati na bato na Yo.
019	PSA	004	001	Wuta na buku ya mokambi ya bayembi. Nzembo ya Davidi; ezali ya koyemba na lindanda. Nzambe, bosembo na ngai, soki nabeleli Yo, yanola ngai. Kangola ngai na pasi, salela ngai ngolu, mpe yoka libondeli na ngai.
019	PSA	004	002	Bino bato, kino tango nini bokoyokisa nkembo na ngai soni? Kino tango nini bokomisepelisa na makambo ya pamba mpe bokolanda makambo ya lokuta?
019	PSA	004	003	Boyeba ete Yawe abulisi mpo na Ye moko mosali oyo azali sembo na miso na Ye; Yawe ayokaka ngai tango nabelelaka Ye.
019	PSA	004	004	Soki bosiliki, bosalaka masumu te; soki bolali na mbeto, bolukaka kososola makambo mpe bovandaka kimia.
019	PSA	004	005	Bobonzaka bambeka kolanda mibeko mpe botiaka elikya na bino kati na Yawe.
019	PSA	004	006	Bato mingi bazali kotuna: « Nani akomemela biso bolamu? » Oh Yawe, ngengisela biso elongi na Yo.
019	PSA	004	007	Tondisa motema na ngai na esengo soki bafuluki na bambuma ya ble elongo na vino ya sika.
019	PSA	004	008	Nakolala mpe nakozwa pongi na kimia, pamba te, Yo moko Yawe, osalaka ete navanda na kimia.
019	PSA	005	001	Wuta na buku ya mokambi ya bayembi. Nzembo ya Davidi; ezali ya koyemba na flite. Oh Yawe, yoka maloba na ngai, sosola tina ya kolelalela na ngai.
019	PSA	005	002	Mokonzi na ngai mpe Nzambe na ngai, yoka koganga na ngai wana nazali kosenga lisungi, pamba te nazali kobondela nde Yo.
019	PSA	005	003	Yawe, na tongo, oyokaka mongongo na ngai; na tongo, nabelemaka mpo na kosenga epai na Yo mpe nazelaka.
019	PSA	005	004	Pamba te ozali Nzambe te oyo asepelaka na mabe, mpe moto mabe akoki kutu te kovanda elongo na Yo.
019	PSA	005	005	Bato ya lolendo bakoki te kotelema liboso na Yo. Oyinaka bato nyonso oyo basalaka mabe.
019	PSA	005	006	Obomaka bato oyo balobaka lokuta. Yo, Yawe, oyinaka babomi mpe bakosi.
019	PSA	005	007	Kasi mpo ete bolingo na Yo eleki monene, nakoki kokota kati na Ndako na Yo, nakoki kofukama mpo na botosi epai ya Tempelo na Yo ya bule.
019	PSA	005	008	Yawe, tambolisa ngai na bosembo na Yo, pamba te nazali na banguna; bongisa nzela oyo olingi ete natambola na yango.
019	PSA	005	009	Minoko na bango elobaka kaka lokuta, mitema na bango etondi na mabe. Minoko na bango ezali lokola bakunda ya kofungwama, mpe bakosaka na nzela ya lolemo na bango.
019	PSA	005	010	Oh Nzambe, katela bango etumbu. Tika ete mabongisi na bango ebotela bango libebi. Bengana bango mpo na ebele ya masumu na bango, pamba te batombokeli nde Yo.
019	PSA	005	011	Kasi tika ete bato nyonso oyo bazwaka Yo lokola ebombamelo na bango bazalaka na esengo tango nyonso, tika ete bayembaka mpo na esengo, bomoi na bango mobimba. Batela bango mpo ete bato oyo balingaka Kombo na Yo basepelaka kati na Yo.
019	PSA	005	012	Oh Yawe, solo, opambolaka bato ya sembo mpe ozingelaka bango na nzela ya ngolu na Yo lokola na nzela ya nguba.
019	PSA	006	001	Wuta na buku ya mokambi ya bayembi. Nzembo ya Davidi; ezali ya koyemba na lindanda ya basinga mwambe. Yawe, kopesa ngai etumbu te na kanda na Yo, kopesa ngai etumbu te na kanda makasi na Yo.
019	PSA	006	002	Yawe, yokela ngai mawa, pamba te nazangi makasi. Yawe, bikisa ngai na bokono, pamba te mikuwa na ngai elembi.
019	PSA	006	003	Molimo na ngai ezali kotungisama makasi; bongo Yo, Yawe, kino tango nini?
019	PSA	006	004	Yawe, zongela ngai, mpe kokangola ngai, bikisa ngai, mpo na bolingo na Yo.
019	PSA	006	005	Pamba te bakufi bakoki lisusu te kotatola Kombo na Yo te! Mpe kati na mboka ya bakufi, nani akoki kokumisa Yo? (Sheol h7585)
019	PSA	006	006	Kolela elembisi ngai nzoto. Butu nyonso, nalelaka na mbeto na ngai, mpe napolisaka na mpinzoli, esika oyo nalalaka.
019	PSA	006	007	Miso na ngai ebebi mpo na mawa; ezali lisusu komona malamu te likolo ya banyokoli na ngai.
019	PSA	006	008	Bino nyonso oyo bosalaka mabe, bolongwa liboso na ngai, pamba te Yawe ayoki kolela na ngai.
019	PSA	006	009	Yawe ayanoli mabondeli na ngai mpe ayambi losambo na ngai.
019	PSA	006	010	Banguna na ngai nyonso bakoyoka soni, mpe somo monene ekokanga bango; bakozonga na sima mpe bakoyoka mbala moko soni.
019	PSA	007	001	Wuta na buku ya mokambi ya bayembi. Nzembo ya mawa oyo Davidi ayembelaki Yawe na tina na Kushi, moto ya libota ya Benjame. Yawe, Nzambe na ngai, nabombamaka kati na Yo; bikisa ngai mpe kangola ngai liboso ya bato nyonso oyo balukaka koboma ngai.
019	PSA	007	002	Soki te, bakopasola ngai lokola nkosi mpe bakokata ngai na biteni, mpe moto akozala te mpo na kosunga ngai.
019	PSA	007	003	Yawe, Nzambe na ngai, soki nasalaki makambo oyo bazali kopamela ngai mpo na yango, mpe soki ezali na mabe na maboko na ngai,
019	PSA	007	004	soki nasalaki moninga na ngai mabe, soki nabotolaki na makasi mpe kaka na pamba, biloko ya moyini na ngai;
019	PSA	007	005	wana tika ete monguna na ngai alanda mpe akanga ngai, tika ete asakanela bomoi na ngai mpe abebisa lokumu na ngai.
019	PSA	007	006	Yawe, telema na kanda na Yo, telemela kotomboka ya banguna na ngai. Nzambe na ngai, telema, kata likambo na ngai.
019	PSA	007	007	Tika ete bikolo esangana zingazinga na Yo, kasi Yo, konza bango wuta na Kiti na Yo ya Bokonzi.
019	PSA	007	008	Tika ete Yawe asambisa bikolo. Yawe, longisa ngai kolanda bosembo na ngai, kolanda bozangi pamela na ngai, Yo-Oyo-Oleki-Likolo.
019	PSA	007	009	Yo Nzambe ya sembo oyo ososolaka mozindo ya mayele mpe ya mitema, sukisa kanza ya bato mabe mpe yikisa moto ya sembo mpiko.
019	PSA	007	010	Nzambe-Oyo-Aleki-Likolo azali nguba na ngai, abikisaka bato ya sembo.
019	PSA	007	011	Nzambe azali Mosambisi ya sembo, asilikaka mikolo nyonso.
019	PSA	007	012	Soki alembisi kanda na Ye te, akopelisa minu ya mopanga na Ye, akobongisa mpe akobeta tolotolo na Ye.
019	PSA	007	013	Abongisaka bibundeli oyo ebomaka mpe asalaka ete makonga na Ye ekoma kozikisa.
019	PSA	007	014	Moto nyonso oyo abongisaka kosala mabe alukaka ndenge nini koyokisa bato pasi mpe abebisaka boyokani;
019	PSA	007	015	atimolaka libulu, kasi ye moko nde akweyaka kati na yango.
019	PSA	007	016	Pasi oyo ayokisaka bato ezongelaka ye moko, mpe mabe na ye ekweyaka na moto na ye moko.
019	PSA	007	017	Nakokumisa Yawe mpo na bosembo na Ye, mpe nakosanzola Yawe-Oyo-Aleki-Likolo na banzembo.
019	PSA	008	001	Wuta na buku ya mokambi ya bayembi. Nzembo ya Davidi; ezali ya koyemba na lindanda ya bato ya Gati. Oh Yawe, Nkolo na biso, Kombo na Yo ezali monene kati na mokili mobimba! Ovandisi nkembo na Yo kati na Lola.
019	PSA	008	002	Na nzela ya masanzoli ya bana mpe bana mike, otelemisi ndako batonga makasi, mpo na kotelemela bayini na Yo mpe kokanga monoko ya monguna mpe ya moto oyo alingaka kozongisa mabe na mabe.
019	PSA	008	003	Tango natalaka Lola na Yo, mosala ya misapi na Yo, sanza mpe minzoto oyo otia,
019	PSA	008	004	namitunaka: Moto azali nini mpo ete okanisa ye, mpe moto azali nani mpo ete obatela ye?
019	PSA	008	005	Osalaki ye moke koleka ba-anjelu mpe olatisaka ye motole ya nkembo mpe ya lokumu;
019	PSA	008	006	otia ye moyangeli ya misala ya maboko na Yo, otia nyonso na se ya matambe na ye:
019	PSA	008	007	bameme, bantaba, bangombe mpe banyama ya zamba,
019	PSA	008	008	bandeke ya likolo, mbisi ya ebale monene mpe nyonso oyo etambolaka na bibale.
019	PSA	008	009	Oh Yawe, Nkolo na biso, Kombo na Yo ezali monene kati na mokili mobimba!
019	PSA	009	001	Wuta na buku ya mokambi ya bayembi. Nzembo ya Davidi. Nakosanzola Yawe na motema na ngai mobimba, nakotatola misala minene na Yo nyonso.
019	PSA	009	002	Nakozala na esengo mpe nakosepela kati na Yo, nakoyemba mpo na lokumu ya Kombo na Yo-Oyo-Oleki-Likolo.
019	PSA	009	003	Banguna na ngai bazongaka sima, bakweyaka mpe balimwaka liboso na Yo.
019	PSA	009	004	Pamba te, okataki likambo na ngai mpe olongisaki ngai, ovandi na Kiti ya Bokonzi lokola Mosambisi ya sembo.
019	PSA	009	005	Opamelaki bikolo mpe obomaki moto mabe, olimwisaki kombo na bango mpo na libela.
019	PSA	009	006	Banguna na ngai balimwa mpo na libela; opanzaki bingumba na bango kino bakanisa bango lisusu te.
019	PSA	009	007	Yawe akonzaka mpo na libela, atia Kiti na Ye ya Bokonzi mpo na kokata makambo ya bato.
019	PSA	009	008	Akonzaka mokili na bosembo, akataka makambo ya bato na alima.
019	PSA	009	009	Yawe azali ebombamelo mpo na bato oyo bazali konyokolama, mpe ndako makasi mpo na tango ya pasi.
019	PSA	009	010	Bato oyo bayebi Kombo na Yo batiaka elikya na bango kati na Yo; pamba te, Yo Yawe, osundolaka te bato oyo balukaka Yo.
019	PSA	009	011	Boyembela Yawe oyo avandaka kati na Siona banzembo ya masanzoli; bopanza sango ya misala na Ye kati na bikolo.
019	PSA	009	012	Pamba te Yawe azongisaka mabe na mabe mpo na makila oyo esopani, akanisaka koganga ya banyokolami.
019	PSA	009	013	Yawe, yokela ngai mawa, tala ndenge nini bayini na ngai bazali konyokola ngai, mpe kangola ngai wuta na bikuke ya kufa;
019	PSA	009	014	mpo ete napanza sango ya lokumu na Yo kati na bikuke ya Siona, mboka kitoko, mpe nasepela na lobiko na Yo kuna.
019	PSA	009	015	Bapagano bakweyi na libulu oyo batimolaki, makolo na bango ekangami na mitambo oyo bango moko basalaki.
019	PSA	009	016	Yawe amilakisi na nzela ya misala na Ye ya bosembo; bato mabe bakangami na mitambo oyo bango moko basalaki.
019	PSA	009	017	Bato mabe, bikolo nyonso, oyo bakanisaka Nzambe te, bakokende na mboka ya bakufi. (Sheol h7585)
019	PSA	009	018	Kasi Nzambe akotikala te kobosana mobola, mpe elikya ya banyokolami ekotikala seko na seko.
019	PSA	009	019	Yawe, telema! Tika ete moto alonga te; tika ete bapagano basamba liboso na Yo!
019	PSA	009	020	Yawe, tika ete somo ekanga bango; tika ete bapagano bayeba ete bazali na bango kaka bato!
019	PSA	010	001	Yawe, mpo na nini otelemi mosika? Mpo na nini obombami na tango ya pasi?
019	PSA	010	002	Na lolendo na ye, moto mabe oyo akangami na mabongisi na ye anyokolaka mobola.
019	PSA	010	003	Pamba te moto mabe amikumisaka na tina na posa makasi ya motema na ye, apambolaka moto oyo azali na lokoso mpe afingaka Yawe.
019	PSA	010	004	Na lolendo na ye, moto mabe alobaka: « Nzambe azalaka te. » Kati na makanisi na ye nyonso, ezali na esika te mpo na Nzambe.
019	PSA	010	005	Misala na ye ekendeke liboso tango nyonso, asalaka keba te na mikano na Yo, Yawe; atiolaka banguna na ye nyonso.
019	PSA	010	006	Amilobelaka: « Eloko moko te ekotikala kolengisa ngai. » Alapaka ndayi boye: « Moko te akotikala kosala ngai mabe. »
019	PSA	010	007	Monoko na ye etonda na bilakeli mabe, lokuta mpe mangungu; abongisaka kaka pasi mpe mabe.
019	PSA	010	008	Abombamaka pene ya bamboka. Wuta na bisika oyo abombamaka, abomaka moto oyo asali mabe te. Miso na ye ezelaka na kobombama bato ya koboma.
019	PSA	010	009	Abombamaka lokola nkosi kati na evandelo na yango, abombamaka mpo na kokanga moto oyo azangi nguya; akangaka moto oyo azangi nguya na kotindika ye pembeni ya motambo.
019	PSA	010	010	Agumbaka ye mpe avandisaka ye na mabele, mpe akweyaka na se ya bokonzi na ye.
019	PSA	010	011	Amilobelaka: « Nzambe akotikala koyeba te, abombaka elongi na Ye mpe akotikala komona te. »
019	PSA	010	012	Oh Yawe, telema. Nzambe, sembola loboko na Yo, kanisa babola.
019	PSA	010	013	Mpo na nini moto mabe afinga Nzambe? Mpo na nini amilobela: « Nzambe akopesa ngai etumbu te? »
019	PSA	010	014	Pamba te, Yo Nzambe, omoni pasi ya banyokolami; otalaka pasi na bango mpe ozwaka yango kati na loboko na Yo. Banyokolami bamipesaka epai na Yo oyo osungaka bana bitike.
019	PSA	010	015	Bebisa nguya ya moto mabe, pesa moto ya misala mabe etumbu mpo na mabe na ye, mpo ete emonana lisusu te.
019	PSA	010	016	Yawe azali Mokonzi mpo na seko, bapagano bakozala lisusu te kati na mokili na Ye.
019	PSA	010	017	Yawe, oyokaka posa ya banyokolami, olendisaka bango, mpe oyokaka koganga na bango,
019	PSA	010	018	mpo na kolongisa mwana etike mpe monyokolami; boye, bato ya mokili bakobangisa lisusu te.
019	PSA	011	001	Wuta na buku ya mokambi ya bayembi. Nzembo ya Davidi. Kati na Yawe, nazali koluka ebombamelo. Ndenge nini bokoka koloba na ngai: « Kimela na ngomba na bino lokola ndeke? »
019	PSA	011	002	Pamba te, tala, bato mabe babendaka batolotolo na bango, batiaka bambanzi na bango na singa mpo na kobamba yango longwa na molili bato oyo bazali na mitema sembo.
019	PSA	011	003	Soki miboko ebukani, moto ya sembo akoki kosala nini?
019	PSA	011	004	Yawe azali kati na Tempelo na Ye ya bule; Yawe avandi na Kiti na Ye ya Bokonzi kati na Lola. Azali kotala bato nyonso; mpe miso na Ye ezali kososola mozindo ya mitema na bango.
019	PSA	011	005	Yawe atalaka mozindo ya moto ya sembo, kasi ayinaka makasi moto mabe elongo na moto oyo asepelaka na mobulu.
019	PSA	011	006	Tika ete akweyisela bato mabe makala ya moto, sofolo ya moto! Mpe mopepe ya moto ekozala libula na bango.
019	PSA	011	007	Pamba te Yawe azali sembo, alingaka bosembo. Bato ya sembo bakomona elongi na Ye.
019	PSA	012	001	Wuta na buku ya mokambi ya bayembi. Nzembo ya Davidi; ya koyemba na lindanda ya basinga mwambe. Yawe, sunga biso! Pamba te bayengebene bazali lisusu te; bato ya kotiela motema bazali lisusu te kati na bana na bato.
019	PSA	012	002	Bato nyonso bazali kokosana bango na bango, bazali kolobana maloba ya sukali, kasi mitema na bango ezali sembo te.
019	PSA	012	003	Tika ete Yawe aboma bato nyonso oyo balobaka maloba ya sukali mpe batondi na lolendo,
019	PSA	012	004	ba-oyo balobaka: « Tokolonga na nzela ya lolemo na biso, bibebu na biso ekolobela biso; nani akoluka kozala nkolo na biso? »
019	PSA	012	005	Yawe alobi: « Mpo ete bazali konyokola babola mpe kolelisa bato oyo bakelela, natelemi sik’oyo mpo na kobikisa batiolami. »
019	PSA	012	006	Maloba ya Yawe ezalaka peto lokola palata oyo balekisi na moto mpe bapetoli mbala sambo.
019	PSA	012	007	Yo, Yawe, okobatela bato oyo bakelela, okobikisa biso mpo na libela liboso ya bato mabe.
019	PSA	012	008	Bato mabe batambolaka na bonsomi bipai na bipai soki bato bapesi bozoba lokumu.
019	PSA	013	001	Wuta na buku ya mokambi ya bayembi. Nzembo ya Davidi.
019	PSA	013	002	Yawe, kino tango nini okobosana ngai mpo na libela? Kino tango nini okobomba elongi na Yo mpo ete namona Yo te?
019	PSA	013	003	Kino tango nini nakozala mawa-mawa kati na motema na ngai mpe nakomitungisa mikolo nyonso? Kino tango nini monguna na ngai akolonga ngai?
019	PSA	013	004	Yawe, Nzambe na ngai, tala mpe yanola ngai. Sala ete miso na ngai emona malamu; soki te, nakokufa,
019	PSA	013	005	bongo monguna na ngai akoloba: « Nalongi ye, » mpe bayini na ngai bakosepela soki nakweyi.
019	PSA	013	006	Kasi ngai, natie elikya na ngai kati na bolingo na Yo, mpe motema na ngai ezali kosepela kati na lobiko na Yo. Nakoyemba mpo na lokumu ya Yawe, pamba te asaleli ngai bolamu.
019	PSA	014	001	Wuta na buku ya mokambi ya bayembi. Nzembo ya Davidi. Bazoba bamilobelaka: « Nzambe azali te. » Makanisi na bango esila kobeba, basalaka makambo ya nkele, mpe moko te asalaka bolamu.
019	PSA	014	002	Wuta na Likolo, Yawe atalaka bato mpo na koluka koyeba soki ezali ata na moko oyo azali na mayele, oyo atalelaka Nzambe.
019	PSA	014	003	Bango nyonso babunga nzela, bango nyonso bamibebisa; moko te asalaka bolamu, ata moto moko te!
019	PSA	014	004	Boni, bato wana nyonso ya misala mabe bayebi eloko te? Bato baliaka bato na ngai ndenge baliaka lipa, babelelaka Yawe te!
019	PSA	014	005	Somo monene ekangi bango, pamba te Nzambe azali kati na bato ya sembo.
019	PSA	014	006	Bino, bato ya misala mabe, bobebisaka mabongisi ya mobola kasi Yawe azali ebombamelo na ye.
019	PSA	014	007	Tika ete lobiko ya Isalaele ebimela na Siona! Tango Yawe akobongisa bato na Ye, bakitani ya Jakobi bakosepela, mpe Isalaele ekozala na esengo.
019	PSA	015	001	Nzembo ya Davidi. Yawe, nani akoki kovanda kati na Ndako na Yo ya bule? Nani akoki kowumela na ngomba na Yo ya bule?
019	PSA	015	002	Ezali moto oyo azangi pamela, oyo asalaka makambo ya sembo mpe alobaka solo ndenge ezali kati na motema na ye;
019	PSA	015	003	oyo akoselaka moninga makambo te, asalaka ye mabe te, mpe ayokisaka ye pasi te;
019	PSA	015	004	asanganaka te na moto oyo asalaka mabe, kasi apesaka lokumu na moto oyo atosaka Yawe; akokisaka ndayi na ye atako ekopesa ye pasi, mpe abongolaka mokano na ye te;
019	PSA	015	005	asengaka mileki te soki adefisi mbongo, andimaka kanyaka te mpo na kokweyisa moto oyo asali mabe te. Moto nyonso oyo atambolaka bongo akotikala kopengwa te.
019	PSA	016	001	Nzembo ya Davidi. Nzambe, batela ngai, pamba te nabombami kati na Yo.
019	PSA	016	002	Nalobaka na Yawe: « Ozali Nkolo na ngai, Yo moko kaka nde ozali bolamu na ngai. »
019	PSA	016	003	Natatolaka na tina na basantu oyo bazali kati na mboka ete bazali penza bato minene oyo nasepelaka na bango makasi.
019	PSA	016	004	Bato oyo bapotaka mbangu mpo na koluka bolamu epai ya banzambe mosusu bakomona pasi mingi. Nakosopa te mbeka na bango ya makila epai ya banzambe ya lolenge wana mpe nakotanga bakombo na yango te na bibebu na ngai.
019	PSA	016	005	Yawe, Yo moko kaka nde ozali libula mpe bomoi na ngai; ozali ndanga ya bozwi na ngai.
019	PSA	016	006	Nazwi etando ya motuya makasi, ezali libula ya kitoko penza mpo na ngai!
019	PSA	016	007	Nakopambola Yawe oyo apesaka ngai toli mpe, ezala na butu, angengisaka makanisi na ngai.
019	PSA	016	008	Natalelaka Yawe tango nyonso, pamba te azali pene na ngai mpo ete naningana te.
019	PSA	016	009	Yango wana motema na ngai etondi na esengo, molimo na ngai ezali kosepela, nzoto na ngai mpe ekopema na kimia.
019	PSA	016	010	Oh Yawe, okosundola ngai te kati na mboka ya bakufi, okotika mpe te ete mosantu na Yo apola. (Sheol h7585)
019	PSA	016	011	Okolakisa ngai nzela ya bomoi; okotondisa ngai na esengo kati na bozalisami na Yo, elongo na bilengi ya suka te na ngambo ya loboko na Yo ya mobali.
019	PSA	017	001	Libondeli ya Davidi. Oh Yawe, yoka ngai! Kolela na ngai ezali sembo! Yoka koganga na ngai! Landa malamu libondeli na ngai, oyo ezali kobimela te na bibebu ya lokuta.
019	PSA	017	002	Tika ete, na mitindo na Yo, bosembo na ngai emonisama solo mpe miso na Yo emona oyo ezali alima!
019	PSA	017	003	Soki otali malamu motema na ngai, soki olandeli ngai ata na butu mpe omeki ngai, okomona ete nasalaki mabongisi ya mabe te, monoko na ngai ebukaki mobeko te.
019	PSA	017	004	Ata tango bato bamekaki kopesa ngai kanyaka, nabatelaki kaka maloba na Yo mpo ete natambola te na banzela ya bato ya masumu.
019	PSA	017	005	Matambe na ngai ezalaka kaka na banzela na Yo, napengwaka te.
019	PSA	017	006	Nzambe na ngai, nabelelaka Yo, pamba te oyanolaka ngai. Yoka libondeli na ngai.
019	PSA	017	007	Yo oyo obikisaka mpe okangolaka, na nzela ya loboko na Yo ya mobali, bato oyo bazwaka Yo lokola ebombamelo na bango, lakisa ngai misala kitoko ya bolingo monene na Yo.
019	PSA	017	008	Batela ngai lokola mbuma ya liso, bomba ngai na se ya mapapu na Yo,
019	PSA	017	009	mosika ya bato mabe oyo bazali konyokola ngai, mosika ya banguna na ngai oyo bazingeli ngai.
019	PSA	017	010	Bakomisi mitema na bango makasi, mpe bazali koloba na lolendo.
019	PSA	017	011	Bazali kolanda ngai, basili kozingela ngai, mpe bazali koluka ndenge nini kobwaka ngai na mabele.
019	PSA	017	012	Bazali lokola nkosi oyo etondi na posa makasi ya kokanga nyama, lokola nkosi ya kanda makasi kati na ebombamelo na yango.
019	PSA	017	013	Yawe, telema, kutana na bango mpe bebisa bango; na nzela ya mopanga na Yo, kangola ngai wuta na maboko ya bato mabe.
019	PSA	017	014	Yawe, na nzela ya nguya na Yo, kangola ngai wuta na maboko ya bato wana, kangola ngai wuta na maboko ya bato ya mokili oyo. Tika ete kufa ezala litomba na bango! Tika ete, bango mpe bana na bango, balia na lokoso, mpe mabumu na bango etonda na bikolo oyo obombaka mpo na bango; bongo babomba ndambo oyo ekotikala mpo na bakitani na bango!
019	PSA	017	015	Mpo na ngai, sima na ngai kolonga, nakotala elongi na Yo; sima na ngai kolamuka, nakosepela na komona Yo!
019	PSA	018	001	Wuta na buku ya mokambi ya bayembi. Nzembo ya Davidi, mosali na Yawe. Ayembelaki Yawe nzembo na maloba oyo, tango Yawe akangolaki ye wuta na maboko ya banguna na ye nyonso mpe na loboko ya Saulo. Oh Yawe, makasi na ngai, nalingaka Yo.
019	PSA	018	002	Yawe azali libanga na ngai, ndako na ngai ya makasi mpe mokangoli na ngai; azali Nzambe na ngai, libanga na ngai mpe ebombamelo na ngai; azali nguba na ngai, Mobikisi na ngai, mpe ekimelo na ngai.
019	PSA	018	003	Nabelelaki Yawe oyo abongi na lokumu, mpe nakangolamaki wuta na maboko ya banguna na ngai.
019	PSA	018	004	Basinga ya kufa efinaki ngai, mpela ya libebi epesaki ngai somo.
019	PSA	018	005	Basinga ya mboka ya bakufi elingaki ngai, mitambo ya kufa ekangaki ngai. (Sheol h7585)
019	PSA	018	006	Kati na pasi na ngai, nabelelaki Yawe, nagangaki epai ya Nzambe na ngai mpo ete asunga ngai. Yawe ayokaki mongongo na ngai wuta na Tempelo na Ye; koganga na ngai mpo na kosenga lisungi ekomaki kino na matoyi na Ye.
019	PSA	018	007	Mabele ekomaki koningana makasi, miboko ya bangomba elengaki mpe ebukanaki, pamba te Yawe asilikaki.
019	PSA	018	008	Milinga ekomaki kobima na zolo na Ye, moto makasi elongo na makala ya moto ekomaki kobima na monoko na Ye.
019	PSA	018	009	Yawe afungolaki Lola mpe akitaki; mapata ya mwindo ezalaki na se ya matambe na Ye.
019	PSA	018	010	Amataki na likolo ya Sheribe mpe apumbwaki, apepaki na mapapu ya mopepe.
019	PSA	018	011	Akomisaki molili ebombamelo na Ye, kapo na Ye, oyo ezingelaki Ye; mapata minene ezingelaki Ye, mwindo lokola mayi ya mozindo.
019	PSA	018	012	Kongenga oyo ezalaki liboso na Ye ezalaki kokimisa mapata, konokisa mvula ya mabanga mpe kobimisa makala ya moto.
019	PSA	018	013	Yawe agangaki wuta na Lola, mongongo ya Ye-Oyo-Aleki-Likolo eyokanaki na nzela ya mvula ya mabanga mpe makala ya moto.
019	PSA	018	014	Abwakaki makonga na Ye mpe atindaki yango na bangambo nyonso; abakisaki motango ya mikalikali mpo na kopalanganisa yango.
019	PSA	018	015	Yawe, tango ogangelaki yango, na nzela ya pema na Yo mpe ya milinga ya zolo na Yo, nzela oyo mayi ya ebale elekelaka ebimaki, miboko ya mokili emonanaki na libanda.
019	PSA	018	016	Atandaki loboko na Ye wuta na likolo, akamataki ngai mpe abimisaki ngai na likama oyo nazalaki na yango kati na mayi ya mozindo makasi;
019	PSA	018	017	akangolaki ngai wuta na maboko ya monguna na ngai ya nguya mpe ya bayini na ngai, pamba te balekaki ngai na makasi.
019	PSA	018	018	Babundisaki ngai, na mokolo oyo pasi ezalaki kokanga ngai, kasi Yawe azalaki eyekamelo na ngai.
019	PSA	018	019	Abimisaki ngai mpo na kokomisa ngai nsomi, akangolaki ngai, pamba te alingaka ngai.
019	PSA	018	020	Yawe asaleli ngai makambo wana kolanda bosembo na ngai, afuti ngai kolanda bopeto ya maboko na ngai;
019	PSA	018	021	pamba te nabateli banzela ya Yawe, napesi Nzambe na ngai mokongo te lokola bato mabe.
019	PSA	018	022	Natosaka mibeko na Ye nyonso mpe nabatelaka bikateli na Ye.
019	PSA	018	023	Epai na Ye, nazalaki moto oyo azangi pamela mpe namibatelaki mpo ete nasala masumu te.
019	PSA	018	024	Yawe afuti ngai kolanda bosembo na ngai, kolanda bopeto ya maboko na ngai na miso na Ye.
019	PSA	018	025	Solo, otalisaka bosembo na Yo epai ya moto oyo atambolaka na bosembo, mpe bolamu na Yo, epai ya moto oyo azangi pamela.
019	PSA	018	026	Otalisaka bopeto na Yo epai ya moto ya peto, kasi omibombaka liboso ya moto oyo atambolaka nyoka-nyoka.
019	PSA	018	027	Yo nde obikisaka banyokolami, okitisaka bato na lofundu.
019	PSA	018	028	Yawe, Nzambe na ngai, Yo nde opelisaka mwinda na ngai; obongolaka molili na ngai pole.
019	PSA	018	029	Elongo na Yo, nabundisaka mampinga oyo elati bibundeli; mpe na lisungi ya Nzambe na ngai, nakatisaka bamir.
019	PSA	018	030	Nzela ya Nzambe ezali ya kokoka, Liloba na Yawe ezali na mbeba te; azali nguba mpo na bato nyonso oyo bazwaka Ye lokola ebombamelo na bango.
019	PSA	018	031	Nani azali Nzambe soki Yawe te? Nani azali libanga soki Nzambe na biso te?
019	PSA	018	032	Nzambe apesaka ngai makasi mpe akomisaka nzela na ngai ya kokoka;
019	PSA	018	033	akomisaka makolo na ngai lokola ya mboloko, mpe avandisaka ngai na bisika ya likolo;
019	PSA	018	034	alakisaka ngai kobunda, mpe maboko na ngai ekoki kobenda tolotolo ya bronze.
019	PSA	018	035	Okomisaka lobiko na Yo nguba na ngai, loboko na Yo ya mobali elendisaka ngai, mpe lisungi na Yo ekomisaka ngai makasi.
019	PSA	018	036	Otambolisaka ngai na kimia, mpe makolo na ngai elengaka te.
019	PSA	018	037	Nalandaka banguna na ngai, mpe nakangaka bango; nazongaka kaka soki nasilisi koboma bango.
019	PSA	018	038	Nabebisaka bango nye, mpe bakokaka lisusu kotelema te; bakweyaka na se ya matambe na ngai.
019	PSA	018	039	Opesaka ngai makasi ya bitumba, ogumbaka banguna na ngai mpe otiaka bango na se ya matambe na ngai.
019	PSA	018	040	Okimisaka banguna na ngai mosika na ngai, mpe nabebisaka bayini na ngai.
019	PSA	018	041	Bagangaka mpo na koluka lisungi, kasi moto oyo akokaki kobikisa bango azalaka te; babelelaka Yawe, kasi ayanolaka bango te.
019	PSA	018	042	Nanikaka bango lokola putulu oyo mopepe epumbwisaka, nanyataka bango lokola potopoto ya nzela.
019	PSA	018	043	Olongisaka ngai na bitumba ya bato, obatelaka ngai mpo ete nazala mokambi ya bikolo. Bato oyo nayebaki te bakomi kosalela ngai.
019	PSA	018	044	Soki kaka bayoki ngai, batosaka ngai; mpe bapaya bayaka mpo ete nasepela na bango.
019	PSA	018	045	Bango nyonso balembi nzoto mpe bakomi kobima na kolenga wuta na bandako na bango ya makasi.
019	PSA	018	046	Longonya na Yawe! Tika ete Ye oyo azali libanga na ngai akumisama! Tika ete Nzambe ya lobiko na ngai anetolama!
019	PSA	018	047	Azali Nzambe oyo abundelaka ngai, oyo atiaka bikolo na se ya matambe na ngai,
019	PSA	018	048	oyo akangolaka ngai wuta na maboko ya banguna na ngai. Olongisaka ngai liboso ya banguna na ngai, obikisaka ngai na maboko ya banguna na ngai.
019	PSA	018	049	Yango wana, nakosanzola Yo, Yawe, kati na bikolo; nakoyemba mpo na lokumu ya Kombo na Yo.
019	PSA	018	050	Yawe apesaka elonga monene epai ya mokonzi na Ye, atalisaka bolingo na Ye epai ya mopakolami na Ye, epai ya Davidi mpe epai ya libota na ye, mpo na libela.
019	PSA	019	001	Wuta na buku ya mokambi ya bayembi. Nzembo ya Davidi. Likolo etatolaka nkembo ya Nzambe, mapata elobaka misala na Ye.
019	PSA	019	002	Mokolo moko na moko eyebisaka yango epai ya mokolo oyo elandaka, mpe butu moko na moko eyebisaka yango epai ya butu oyo elandaka.
019	PSA	019	003	Ezali na nzela ya lisolo te, na nzela mpe ya maloba te oyo mingongo na yango eyokanaka te.
019	PSA	019	004	Nzokande, sango na yango eyokanaka na mokili mobimba, maloba na yango ekomaka kino na suka ya mokili. Na likolo, Nzambe atie ndako ya kapo mpo na moyi.
019	PSA	019	005	Moyi yango ebimaka na tongo ndenge elenge mobali oyo abali sika abimaka na shambre na ye, mpe ndenge elombe atambolaka na elikya ya kolonga na momekano.
019	PSA	019	006	Moyi ebimaka wuta na songe moko ya likolo, mpe esukisaka mobembo na yango na songe mosusu; eloko moko te ezangaka kozwa molunge na yango.
019	PSA	019	007	Mibeko ya Yawe ezali ya kokoka, epesaka biso lisusu nguya ya kozala na bomoi. Maloba na Ye nyonso ezali ya solo, ebongi na kotiela yango elikya, mpe epesaka bwanya epai ya zoba.
019	PSA	019	008	Mitindo ya Yawe ezali alima, esepelisaka motema; malako na Ye ezali peto, epesaka bososoli.
019	PSA	019	009	Kotosa Yawe ezali peto, ewumelaka libela na libela. Mitindo ya Yawe ezali ya solo, nyonso ezali penza sembo.
019	PSA	019	010	Ezali na motuya koleka wolo, koleka wolo ebele ya peto, wolo oyo basangisa na eloko mosusu te; eleki mafuta ya nzoyi na elengi, mafuta ya nzoyi oyo ezali kobima sika.
019	PSA	019	011	Epesaka mosali na Yo mayele; moto nyonso oyo atosaka yango azwaka litomba mingi.
019	PSA	019	012	Nani akoki kososola mabunga na ye oyo asali na nko te? Limbisa masumu na ngai, oyo nayebi te!
019	PSA	019	013	Batela lisusu mosali na Yo mpo ete nasala mabe na nko te. Na bongo, nakozala moto ya kokoka mpe nakosala bambeba minene te.
019	PSA	019	014	Yawe, Libanga na ngai mpe Mosikoli na ngai, tika ete maloba mpe makanisi ya motema na ngai esepelisa Yo!
019	PSA	020	001	Wuta na buku ya mokambi ya bayembi. Nzembo ya Davidi. Tika ete Yawe ayanola yo na tango ya pasi; tika ete Nzambe ya Jakobi azala ndako batonga makasi mpo na kobatela yo.
019	PSA	020	002	Tika ete asunga yo wuta na Esika na Ye ya bule mpe apesa yo makasi wuta na Siona.
019	PSA	020	003	Tika ete akanisa makabo na yo nyonso mpe andima mbeka na yo ya kotumba.
019	PSA	020	004	Tika ete akokisa posa ya motema na yo mpe mabongisi na yo nyonso.
019	PSA	020	005	Tokoganga na esengo mpo na lobiko na Yo mpe tokotombola bendele na Kombo ya Nzambe na biso. Tika ete Yawe akokisa bisengeli na Yo nyonso.
019	PSA	020	006	Nayebi sik’oyo ete Yawe abikisaka mopakolami na Ye, ayanolaka ye wuta na Esika na Ye ya bule kati na Lola, na nzela ya nguya ya loboko na Ye ya mobali.
019	PSA	020	007	Bamoko batiaka elikya na bango kati na bashar, bamosusu, kati na bampunda; kasi biso totiaka elikya na biso kati na Kombo na Yawe, Nzambe na biso.
019	PSA	020	008	Bango, bafukamaka mpe bakweyaka; kasi biso, tozalaka kaka ya kotelema mpe totikalaka ngwi.
019	PSA	020	009	Yawe, bikisa mokonzi! Yanola biso tango tozali kobelela.
019	PSA	021	001	Wuta na buku ya mokambi ya bayembi. Nzembo ya Davidi. Yawe, mokonzi azali kosepela na nguya na Yo; Tala ndenge nini elonga oyo opesi ye epesi ye esengo monene!
019	PSA	021	002	Okokisi posa ya motema na ye mpe opimeli ye te oyo azalaki kosenga Yo.
019	PSA	021	003	Oyei epai na ye na mapamboli ya motuya. Na moto na ye, olatisi ye motole ya wolo oyo basangisa na eloko mosusu.
019	PSA	021	004	Asengaki Yo bomoi, mpe opesaki ye yango; opesaki ye bomoi molayi mpe ya libela na libela.
019	PSA	021	005	Nkembo na ye ezali monene mpo na lobiko oyo opesaki ye; olatisaki ye na kongenga mpe na lokumu.
019	PSA	021	006	Solo, okomisi ye etima ya mapamboli ya seko na seko; okomisaki ye moto ya esengo na miso na Yo.
019	PSA	021	007	Mokonzi atiaka elikya na Yawe, aninganaka te mpo na bolingo ya Ye-Oyo-Aleki-Likolo.
019	PSA	021	008	Loboko na Yo ekokanga banguna na Yo nyonso; loboko na Yo ya mobali ekokanga bayini na Yo.
019	PSA	021	009	Tango okomimonisa, okokomisa bango lokola fulu ya moto. Yawe akosilisa koboma bango na kanda na Ye, mpe moto ekozikisa bango.
019	PSA	021	010	Okolimwisa mabota na bango na mokili, mpe bakitani na bango, kati na bana ya bato.
019	PSA	021	011	Atako bakani kosala Yo mabe, atako basali mabongisi ya mabe mpo na kotelemela Yo, bakotikala kolonga ata moke te;
019	PSA	021	012	pamba te okobengana bango tango okobwakela bango bambanzi ya tolotolo na Yo.
019	PSA	021	013	Yawe, telema na nguya na Yo! Tokoyemba nguya na Yo na nzela ya banzembo.
019	PSA	022	001	Wuta na buku ya mokambi ya bayembi. Nzembo ya Davidi, ya koyemba lokola nzembo na kombo « Mboloko ya tongo. » Nzambe na ngai, Nzambe na ngai, mpo na nini osundoli ngai? Mpo na nini otelemi mosika? Mpo na nini ozali kobikisa ngai te? Mpo na nini ozali koyoka te koganga na ngai?
019	PSA	022	002	Nzambe na ngai, na moyi, nabeleli Yo, kasi oyanoli ngai te; na butu, nabeleli lisusu, mpe natikali kovanda nye te.
019	PSA	022	003	Nzokande, ozali Mosantu, ovandaka na Kiti na Yo ya Bokonzi, kati na masanzoli ya Isalaele.
019	PSA	022	004	Batata na biso batiaki elikya na bango kati na Yo, bamipesaki epai na Yo, mpe okangolaki bango.
019	PSA	022	005	Bagangaki epai na Yo, mpe Yo okangolaki bango; batiaki elikya na bango kati na Yo mpe bayokisamaki soni te.
019	PSA	022	006	Nazali lisusu moto te, kasi mutsopi; bato nyonso bazali kofinga mpe kotiola ngai.
019	PSA	022	007	Bato nyonso oyo bazali komona ngai bazali koseka ngai, bazali kokamwa, koningisa mito mpe koloba:
019	PSA	022	008	« Atiaka motema na ye epai na Yawe; tika ete Yawe abikisa ye! Tika ete Yawe akangola ye, pamba te asepelaka na Ye! »
019	PSA	022	009	Solo, Yawe, obimisaki ngai na libumu ya mama na ngai, obatelaki ngai na kimia na tolo na ye.
019	PSA	022	010	Wuta mbotama na ngai, batikaki ngai na maboko na Yo; wuta libumu ya mama na ngai, ozali Nzambe na ngai.
019	PSA	022	011	Kozala mosika na ngai te, pamba te pasi ekomi pene mpe nazangi moto oyo akosunga ngai.
019	PSA	022	012	Banguna na ngai bazingeli ngai lokola lisanga ya bangombe ya mibali, bazingeli ngai lokola banyama mabe oyo ezalaka na Bashani;
019	PSA	022	013	mpe bafungoleli ngai makasi minoko na bango lokola nkosi oyo etomboki mpe ezali kolia nyama.
019	PSA	022	014	Nakomi lokola mayi oyo ezali kosopana, mpe mikuwa na ngai nyonso ekabwani; motema na ngai ekomi lokola mafuta oyo ezali konyangwama kati na ngai.
019	PSA	022	015	Makasi na ngai ekawuki lokola potopoto, mpe nazali kokoka lisusu koloba te; otie ngai pembeni ya lilita.
019	PSA	022	016	Bambwa ezingeli ngai, ngulupa ya bato mabe bayei kobundisa ngai, bazali kotambola zingazinga na ngai; bakangi maboko mpe makolo na ngai na basinga.
019	PSA	022	017	Nakoki sik’oyo kotanga ata mikuwa na ngai nyonso; kasi bato bazali kotala mpe koseka ngai,
019	PSA	022	018	bazali kokabola bilamba na ngai mpe kobeta zeke mpo na nzambala na ngai.
019	PSA	022	019	Kasi Yo, Yawe, kozala mosika te! Ozali makasi na ngai; yaka noki kosunga ngai.
019	PSA	022	020	Bikisa bomoi na ngai liboso ya mopanga, mpe kangola yango wuta na manzaka ya bambwa.
019	PSA	022	021	Bikisa ngai wuta na monoko ya nkosi mpe na maseke ya mpakasa.
019	PSA	022	022	Nakotatola Kombo na Yo epai ya bandeko na ngai, mpe nakokumisa Yo kati na mayangani.
019	PSA	022	023	Bino bato oyo botosaka Yawe, bosanzola Ye! Bino nyonso bana ya Jakobi, bopesa Ye lokumu! Bino nyonso bana ya Isalaele, botosa Ye!
019	PSA	022	024	Pamba te Yawe atiolaki te mpe abwakaki te mobola; apesaka ye mokongo te mpe ayokaka ye tango asengaka lisungi.
019	PSA	022	025	Na ngolu na Yo, nakumisaka Yo kati na mayangani, nakokisaka bandayi na ngai na miso ya bato oyo batosaka Yo.
019	PSA	022	026	Babola bakolia mpe bakotonda; bato oyo balukaka Yawe bakosanzola Ye. Tika ete bozala na bomoi libela na libela.
019	PSA	022	027	Mokili mobimba ekokanisa Yawe, ekomipesa epai na Ye; mpe bituka nyonso ya bikolo ekogumbama liboso na Ye.
019	PSA	022	028	Pamba te Yawe azali Mokonzi, azali kokonza bikolo.
019	PSA	022	029	Bazwi nyonso ya mokili bakolia mpe bakogumbamela Ye; bato nyonso oyo bazali kokende na kunda, ba-oyo bakoki te komibatela na bomoi, bakogumbama liboso na Ye.
019	PSA	022	030	Bakitani na bango bakosalela Yawe mpe bakopanza sango na Ye epai ya ekeke oyo ekoya na sima;
019	PSA	022	031	bakosakola misala ya bosembo na Ye, epai ya bato oyo bakobotama.
019	PSA	023	001	Nzembo ya Davidi. Yawe azali mobateli na ngai, nakozanga ata eloko moko te.
019	PSA	023	002	Apemisaka ngai na matiti ya mobesu, mpe amemaka ngai pembeni ya mayi ya kimia.
019	PSA	023	003	Ayeisaka sika makasi ya bomoi na ngai, akambaka ngai na banzela ya bosembo mpo na lokumu ya Kombo na Ye.
019	PSA	023	004	Ata soki nasengeli kokatisa lubwaku oyo etondi na molili ya kufa, nakobanga mabe ata moko te, pamba te ozali elongo na ngai, nzete na Yo ya mobateli ekambaka ngai, mpe lingenda na Yo ebatelaka ngai.
019	PSA	023	005	Obongisaka mesa mpo na ngai na miso ya bayini na ngai, opakolaka moto na ngai mafuta mpe otondisaka kopo na ngai kino kosopana.
019	PSA	023	006	Solo, na mikolo nyonso ya bomoi na ngai, esengo mpe bolingo na Yo ekobanda kolanda ngai; mpe nakovanda kati na Tempelo ya Yawe kino suka ya bomoi na ngai.
019	PSA	024	001	Nzembo ya Davidi. Mabele mpe nyonso oyo ezali kati na yango ezali ya Yawe. Mokili mpe ezali ya Yawe, elongo na bavandi na yango.
019	PSA	024	002	Pamba te ezali Yawe nde atia yango na likolo ya bibale minene mpe apikaki yango na likolo ya miluka.
019	PSA	024	003	Nani akokoka komata ngomba ya Yawe? Nani akokoka kotelema kati na Esika na Ye ya bule?
019	PSA	024	004	Ezali moto oyo azali maboko pembe mpe motema peto, oyo atiaka elikya te na banzambe ya bikeko mpe alapaka ndayi ya lokuta te.
019	PSA	024	005	Yawe akopambola ye; mpe Nzambe, Mobikisi na ye, akokomisa ye sembo.
019	PSA	024	006	Ndenge wana nde ezali, ekeke ya bato oyo bakangamaka na Yo, ba-oyo balukaka elongi na Yo, Nzambe ya Jakobi.
019	PSA	024	007	Bino bikuke, botombola mitondo na bino! Bino bikuke ya kala, bomitombola! Tika ete Mokonzi ya nkembo akota!
019	PSA	024	008	Nani azali Mokonzi yango ya nkembo? Ezali Yawe, Elombe ya nguya; Yawe, Elombe ya bitumba.
019	PSA	024	009	Bino bikuke, botombola mitondo na bino! Bino bikuke ya kala, bomitombola! Tika ete Mokonzi ya nkembo akota!
019	PSA	024	010	Nani azali Mokonzi yango ya nkembo? Ezali Yawe, Mokonzi ya mampinga, nde azali Mokonzi ya nkembo!
019	PSA	025	001	Nzembo ya Davidi. Yawe, Nzambe na ngai, natiaka elikya na ngai kati na Yo.
019	PSA	025	002	Nzambe na ngai, natiaka elikya na ngai kati na Yo; sala ete nayoka soni te, mpe banguna na ngai basepela te na tina na ngai.
019	PSA	025	003	Bato nyonso oyo batalelaka Yo bakotikala koyokisama soni ata moke te; kaka ba-oyo bapesaka Yo mokongo nde bakoyokisama soni.
019	PSA	025	004	Yawe, lakisa ngai nzela, teya ngai nzela oyo olingi ete nalanda.
019	PSA	025	005	Kamba ngai kati na bosolo na Yo mpe pesa ngai mayele, pamba te ozali Nzambe, Mobikisi na ngai; mpe ngai natiaka elikya na ngai kati na Yo tango nyonso.
019	PSA	025	006	Yawe, kanisa mawa mpe bolingo na Yo, pamba te ezali mpo na libela na libela.
019	PSA	025	007	Yawe, kokanisa te masumu mpe botomboki ya bolenge na ngai; kanisa ngai kaka kolanda boboto na Yo, pamba te ozali malamu.
019	PSA	025	008	Solo, Yawe azali malamu mpe alima; atalisaka banzela na Ye epai ya bato ya masumu.
019	PSA	025	009	Atambolisaka bato oyo bamikitisa, kati na banzela ya sembo, mpe ateyaka bango banzela na Ye.
019	PSA	025	010	Banzela nyonso ya Yawe etalisaka bolingo mpe boyengebene na Ye mpo na bato oyo babatelaka boyokani mpe malako na Ye.
019	PSA	025	011	Yawe, mpo na bolingo ya Kombo na Yo, limbisa masumu na ngai, atako ezali minene.
019	PSA	025	012	Banani bazali bato oyo batosaka Yawe? Alakisaka bango nzela ya kopona.
019	PSA	025	013	Boye, bakolekisa mikolo ya bomoi na bango kati na bofuluki, mpe mokili ekozala libula ya bana na bango.
019	PSA	025	014	Yawe ayebisaka mabongisi na Ye epai ya bato oyo batosaka Ye, alakisaka bango mabombami ya boyokani na Ye.
019	PSA	025	015	Natalelaka Yawe tango nyonso, pamba te kaka Ye nde akolongola makolo na ngai na motambo.
019	PSA	025	016	Yawe, balola miso na Yo epai na ngai mpe salela ngai ngolu, pamba te nazali kaka ngai moko, mpe nazali monyokolami.
019	PSA	025	017	Lembisa pasi ya motema na ngai mpe kangola ngai na mitungisi na ngai.
019	PSA	025	018	Tala pasi mpe kolela na ngai, mpe limbisa masumu na ngai nyonso.
019	PSA	025	019	Tala ndenge nini banguna na ngai bazali ebele, mpe ndenge nini bazali koyina ngai makasi!
019	PSA	025	020	Batela bomoi na ngai mpe kangola ngai; sala ete nayoka soni te, pamba te nabombamaka kati na Yo.
019	PSA	025	021	Lokola mpe natielaka Yo motema, tika ete bozangi pamela mpe bosembo ebatela ngai.
019	PSA	025	022	Nzambe, kangola Isalaele, na pasi na yango nyonso!
019	PSA	026	001	Nzembo ya Davidi. Yawe, longisa ngai na miso ya basambisi, pamba te natambolaka na bosembo; natielaka Yawe motema, nakozonga sima te.
019	PSA	026	002	Yawe, tala ngai malamu mpe meka ngai, sosola motema mpe makanisi na ngai,
019	PSA	026	003	pamba te napengwaka te liboso ya bolingo na Yo mpe nabikaka bomoi na ngai kolanda bosembo na Yo.
019	PSA	026	004	Navandaka esika moko te na bakosi, natambolaka nzela moko te na bato ya mitema mibale.
019	PSA	026	005	Nayinaka kosangana elongo na bato ya misala mabe mpe navandaka te esika moko na bato mabe.
019	PSA	026	006	Yawe, nasukoli maboko na ngai mpo na kolakisa ete nasali mabe te, mpe nabandi na etumbelo na Yo,
019	PSA	026	007	mpo na kozongisela Yo matondi mpe kotatola misala minene na Yo.
019	PSA	026	008	Yawe, nasepelaka na Tempelo epai wapi ovandaka elongo na nkembo na Yo.
019	PSA	026	009	Kolongola te molimo na ngai nzela moko na bato ya masumu, bomoi na ngai elongo na basopi makila,
019	PSA	026	010	oyo maboko na bango etondi na makila, mpe maboko na bango ya mibali etondi na kanyaka.
019	PSA	026	011	Natambolaka na bomoi ya bosembo; kangola ngai mpe salela ngai ngolu.
019	PSA	026	012	Makolo na ngai etambolaka na nzela ya alima; nakopambola Yawe kati na mayangani ya monene.
019	PSA	027	001	Nzembo ya Davidi. Yawe azali pole mpe lobiko na ngai; nakobanga nani? Yawe azali ndako batonga makasi ya bomoi na ngai; nakolenga liboso ya nani?
019	PSA	027	002	Tango bato mabe babundisaka ngai mpo na koluka kosala ngai mabe, ezali bayini mpe banguna na ngai nde baninganaka mpe bakweyaka.
019	PSA	027	003	Ata limpinga ezingeli ngai, motema na ngai ekobanga soki moke te; ata etumba etelemi mpo na koboma ngai, atako bongo, nakozala kaka na elikya makasi.
019	PSA	027	004	Nalukaka eloko moko kowuta na Yawe, eloko moko kaka oyo nasengaka makasi: nalingi kovanda na Tempelo ya Yawe, mikolo nyonso ya bomoi na ngai, mpo na kosepelaka na kitoko ya Yawe mpe kosengaka toli na Ye kati na Tempelo na Ye.
019	PSA	027	005	Pamba te, na tango ya pasi, akobatela ngai kati na evandelo na Ye, akobomba ngai kati ya Ndako na Ye ya bule mpe akotelemisa ngai na likolo ya libanga.
019	PSA	027	006	Bongo, nakotombola moto na ngai na likolo ya banguna oyo bazingeli ngai; nakobanda kobonza, na se ya lokito ya esengo, bambeka kati Ndako na Ye ya bule; nakobanda koyembela Yawe mpe kobetela Ye mindule.
019	PSA	027	007	Yawe, yoka mongongo na ngai, soki nabeleli Yo; salela ngai ngolu mpe yanola ngai.
019	PSA	027	008	Motema na ngai elobi na tina na Yo: « Tala elongi na Ye! » Yawe, nakotala elongi na Yo.
019	PSA	027	009	Kopesa ngai mokongo te, kobengana mosali na Yo te na kanda; osungaki ngai. Kotika ngai te, kosundola ngai te, Nzambe, Mobikisi na ngai.
019	PSA	027	010	Ata tata mpe mama na ngai basundoli ngai, Yawe akolokota ngai.
019	PSA	027	011	Yawe, lakisa ngai nzela na Yo, tambolisa ngai na nzela ya alima, pamba te banguna na ngai bazali koluka ngai.
019	PSA	027	012	Kotika te ete nakangama na motambo ya bayini na ngai, pamba te batatoli ya lokuta batelemi mpo na kokosela ngai makambo, bazali kobimisa maloba mabe.
019	PSA	027	013	Nakozalaka na elikya na likambo oyo: nakobika bolamu ya Yawe kati na mokili ya bato ya bomoi.
019	PSA	027	014	Talela Yawe! Zala makasi mpe yika mpiko! Talela Yawe!
019	PSA	028	001	Nzembo ya Davidi. Yawe, nazali kobelela Yo! Ozali Libanga na ngai, koboya te koyoka ngai. Soki te, nakozala lokola bato oyo bazali kokita na kunda.
019	PSA	028	002	Yoka ngai tango nabondelaka Yo mpo na kosenga lisungi, tango natombolaka maboko na ngai, na kotala na ngambo ya Esika-Oyo-Eleki-Bule.
019	PSA	028	003	Kokumba ngai te elongo na bato mabe, elongo na bato oyo basalaka mabe, oyo balobaka makambo ya kimia epai ya baninga na bango, kasi babombaka mabe kati na mitema na bango.
019	PSA	028	004	Zongisela bango kolanda misala na bango, kolanda misala mabe na bango; zongisela bango kolanda misala ya maboko na bango, mpe kweyisela bango oyo ekoki na misala na bango.
019	PSA	028	005	Pamba te bamemiaka te misala ya Yawe mpe makambo oyo akokisaka, akobamba bango na mabele mpe akotikala kotelemisa bango lisusu te.
019	PSA	028	006	Tika ete Yawe akumisama, pamba te ayanoli mabondeli na ngai.
019	PSA	028	007	Yawe azali makasi mpe nguba na ngai; natielaka Ye motema na ngai, mpe asungaka ngai. Motema na ngai etondi na esengo, mpe nazali kokumisa Ye na banzembo na ngai.
019	PSA	028	008	Yawe azali makasi ya bato na Ye, ndako batonga makasi epai wapi mopakolami na Ye azwaka lobiko.
019	PSA	028	009	Yawe, bikisa bato na Yo mpe pambola libula na Yo; zala mobateli na bango mpe sunga bango mpo na libela.
019	PSA	029	001	Nzembo ya Davidi. Bopesa Yawe, bino ba-anjelu ya Nzambe, bopesa Yawe nkembo mpe makasi.
019	PSA	029	002	Bopesa Yawe nkembo oyo ekoki na lokumu ya Kombo na Ye; bogumbamela Yawe kati na kongenga ya bosantu na Ye.
019	PSA	029	003	Mongongo ya Yawe eyokani na likolo ya mayi, Nzambe ya nkembo azali koleka elongo na lokito, Yawe azali koleka elongo na lokito na likolo ya mayi minene.
019	PSA	029	004	Mongongo ya Yawe ezali na nguya; mongongo ya Yawe ezali na lokumu mingi.
019	PSA	029	005	Mongongo ya Yawe ebukaka banzete ya sedele; Yawe abukaka banzete ya sedele ya Libani.
019	PSA	029	006	Apumbwisaka Libani lokola mwana ngombe, apumbwisaka Sirioni lokola mwana ya mpakasa.
019	PSA	029	007	Mongongo ya Yawe ebimaka elongo na bakake ya moto.
019	PSA	029	008	Mongongo ya Yawe elengisaka esobe; Yawe alengisaka Esobe ya Kadeshi.
019	PSA	029	009	Mongongo ya Yawe esalaka ete mboloko ebota, esalaka mpe ete zamba etikala pamba. Kati na Tempelo ya Yawe, nyonso egangaka: « Nkembo! »
019	PSA	029	010	Yawe avandaki na Kiti ya Bokonzi na likolo ya mpela; Yawe avandi na Kiti ya Bokonzi lokola Mokonzi mpo na libela.
019	PSA	029	011	Yawe apesaka bato na Ye makasi; Yawe apambolaka bato na Ye na nzela ya kimia.
019	PSA	030	001	Nzembo ya Davidi mpo na libulisi ya Tempelo. Yawe, nanetoli Yo, pamba te obimisaki ngai na libulu ya mozindo mpe otikaki te banguna na ngai kosepela na tina na ngai.
019	PSA	030	002	Yawe, Nzambe na ngai, nabelelaki Yo mpo na kosenga lisungi, mpe obikisaki ngai na bokono.
019	PSA	030	003	Yawe, obimisaki ngai na mboka ya bakufi, obatelaki bomoi na ngai mosika na bato oyo bazali kokita na libulu. (Sheol h7585)
019	PSA	030	004	Boyemba banzembo mpo na lokumu ya Yawe, bino babulami na Ye; bokumisa Kombo na Ye ya bule.
019	PSA	030	005	Pamba te kanda makasi na Ye ewumelaka mpo na mwa tango moke, kasi ngolu na Ye ewumelaka seko na seko; kolela ekoki kowumela kino na pokwa, kasi kosepela ekokota na tongo.
019	PSA	030	006	Tango nazalaki na kimia, nalobaki: « Nakotikala kokweya te. »
019	PSA	030	007	Yawe, tango osalelaki ngai ngolu, olendisaki ngomba na ngai; kasi tango obombelaki ngai elongi, nabungisaki elikya.
019	PSA	030	008	Yawe, nabelelaki Yo; nabelelaki Yawe mpo na kosenga lisungi:
019	PSA	030	009	« Litomba nini ezali soki nakufi, soki nakiti na libulu? Boni, putulu ekokumisa Yo? Boni, ekosakola boyengebene na Yo?
019	PSA	030	010	Yawe, yoka ngai mpe salela ngai ngolu; Yawe, zala lisungi na ngai. »
019	PSA	030	011	Obongoli kolela na ngai, okomisi yango mabina; olongoli mokumba na ngai mpe olatisi ngai esengo,
019	PSA	030	012	mpo ete molimo na ngai ekumisa Yo na banzembo, kasi navanda nye te. Yawe, Nzambe na ngai, nakokumisa Yo libela na libela.
019	PSA	031	001	Nzembo ya Davidi. Wuta na buku ya mokambi ya bayembi. Eh Yawe, kati na Yo nde nazwa ebombamelo; kondima te ete nayoka soni! Bikisa ngai na bosembo na Yo!
019	PSA	031	002	Yoka ngai mpe kangola ngai noki! Zala mpo na ngai libanga oyo ezingelami na bamir mpe ndako batonga makasi mpo na kobikisa ngai.
019	PSA	031	003	Mpo ete ozali libanga na ngai mpe ndako na ngai ya makasi, kamba mpe tambolisa ngai mpo na lokumu ya Kombo na Yo.
019	PSA	031	004	Bikisa ngai na motambo oyo batieli ngai, pamba te ozali ebombamelo na ngai.
019	PSA	031	005	Nazongisi molimo na ngai kati na maboko na Yo, Yawe, Nzambe ya solo, oyo okangolaki ngai.
019	PSA	031	006	Nalingaka te bato nyonso oyo bakangamaka na banzambe ya bikeko, pamba te natiaka elikya na ngai kati na Yawe.
019	PSA	031	007	Nakozalaka moto ya esengo mpe nakosepelaka kati na bolingo na Yo; pamba te omonaka pasi na ngai, mpe oyebi mitungisi na ngai.
019	PSA	031	008	Okabaki ngai te na maboko ya monguna na ngai, kasi obombaka ngai mosika, na esika ya kimia penza.
019	PSA	031	009	Yawe, yokela ngai mawa, pamba te nazali kati na pasi; miso, motema mpe nzoto na ngai mobimba ebebi mpo na mawa.
019	PSA	031	010	Bomoi na ngai ekawuki mpo na pasi, mpe mibu na ngai ezali koleka kati na kolela; makasi na ngai esili mpo na mabe na ngai, mpe mikuwa na ngai elembi.
019	PSA	031	011	Banguna na ngai nyonso bakomi kozwa ngai lokola eloko ya lisuma, baninga na ngai bakomi kozwa ngai lokola eloko ya soni, mpe bato oyo bayebi ngai bakomi kozwa ngai lokola eloko ya somo.
019	PSA	031	012	Babosani ngai lokola moto oyo asila kokufa; nakomi lokola mbeki oyo epanzana.
019	PSA	031	013	Nayokaka matongi na bango na tina na ngai tango basanganaka mpe basalaka makita mpo na koluka ndenge nini koboma ngai.
019	PSA	031	014	Kasi ngai, natiaka elikya na ngai kati na Yo, Yawe, mpe nalobaka: « Ozali Nzambe na ngai. »
019	PSA	031	015	Mikolo ya bomoi na ngai ezali kati na maboko na Yo; kangola ngai wuta na maboko ya banguna mpe ya bayini na ngai.
019	PSA	031	016	Tala ngai mosali na Yo, na miso ya bolingo; bikisa ngai kati na bolingo na Yo.
019	PSA	031	017	Yawe, sala ete nayokisama soni te, pamba te nabeleli Yo. Kasi tika ete bato mabe nde bayoka soni mpe bakita kino na mboka ya bakufi. (Sheol h7585)
019	PSA	031	018	Tika ete ekangama, bibebu oyo elobaka lokuta, oyo elobaka na lolendo mpe na lofundu, oyo ebebisaka lokumu ya moto ya sembo na nzela ya songisongi.
019	PSA	031	019	Boboto na Yo ezali penza monene, boboto oyo obombaka mpo na bato oyo batosaka Yo, boboto oyo otalisaka epai ya bato oyo bazwaka Yo lokola ebombamelo na bango, na miso ya bato nyonso.
019	PSA	031	020	Obombaka bango epai na Yo, mosika ya mabongisi mabe ya bato; obatelaka bango kati na Yo, mosika ya bato oyo babundisaka bango.
019	PSA	031	021	Tika ete Yawe akumisama, pamba te atalisaki ngai bolingo na Ye ya kokamwa, tango nazalaki kati na engumba oyo ezingelamaki na banguna!
019	PSA	031	022	Kati na kobanga na ngai, namilobelaki: « Obengani ngai penza mosika na Yo! » Nzokande oyokaki ngai wana nazalaki kobondela Yo mpe wana nazalaki kobelela Yo.
019	PSA	031	023	Bino babulami na Ye nyonso, bolinga Yawe! Yawe abatelaka bato ya sembo epai na Ye, kasi apesaka etumbu ya makasi epai ya bato ya lofundu.
019	PSA	031	024	Bino nyonso oyo botalelaka Yawe, bozala makasi mpe boyika mpiko.
019	PSA	032	001	Nzembo ya Davidi. Esengo na moto oyo mabe na ye elimbisami, mpe masumu na ye elongwe!
019	PSA	032	002	Esengo na moto oyo Yawe atangelaka lisumu te, mpe atambolaka na lokuta te.
019	PSA	032	003	Lokola nazalaki kondima mabe na ngai te, nazalaki tango nyonso kolela mpo na pasi.
019	PSA	032	004	Butu mpe moyi, loboko na Yo ezalaki kofinafina ngai; makasi na ngai ekomaki kosila ndenge makasa ekawukaka na eleko ya moyi.
019	PSA	032	005	Tango nandimaki masumu na ngai mpe nabombaki mabe na ngai te, nalobaki: « Nakotubela masumu na ngai liboso ya Yawe. » Bongo Yo olimbisaki mabe mpe masumu na ngai.
019	PSA	032	006	Boye, tika ete bayengebene nyonso basambelaka Yo na tango ya malamu! Soki mayi minene etomboki, bambonge na yango ekozwa bango te.
019	PSA	032	007	Ozali ebombamelo na ngai; obatelaka ngai mpo ete pasi ekanga ngai te mpe ozingelaka ngai na banzembo ya kokangolama.
019	PSA	032	008	Olobaki: « Nakopesa yo malako mpe nakolakisa yo nzela ya kolanda; nakopesa yo toli mpe nakosenzela yo.
019	PSA	032	009	Kozala te lokola mpunda to lokola mile ezanga bososoli, oyo bakangaka nguya na yango na nzela ya ebende mpe ya singa oyo batiaka na minoko na yango mpo na kopekisa yango kopusana pene na yo. »
019	PSA	032	010	Bato mabe bazali na pasi mingi, kasi bolamu ya Yawe ezingelaka bato oyo batiaka elikya na Yawe.
019	PSA	032	011	Bino bato ya sembo, bosepela kati na Yawe, bozala na esengo! Bino nyonso oyo bozali na mitema alima, bobeta milolo ya esengo.
019	PSA	033	001	Bino bato ya sembo, bobeta milolo ya esengo na tina na Yawe! Kokumisa Nzambe ebongi na bato oyo bazali alima.
019	PSA	033	002	Bosanzola Yawe na nzenze, bosanzola Ye na lindanda ya basinga zomi.
019	PSA	033	003	Boyembela Yawe nzembo ya sika, bobetisa bibetelo mindule elongo na koganga ya esengo.
019	PSA	033	004	Pamba te Liloba na Yawe ezali alima, misala na Ye nyonso ekokisamaka na boyengebene.
019	PSA	033	005	Yawe alingaka bosembo mpe alima; mokili etondi na bolingo na Ye.
019	PSA	033	006	Likolo ekelamaki na Liloba na Yawe; mampinga na yango nyonso, na nzela ya pema ya monoko na Ye.
019	PSA	033	007	Asangisaka mayi ya bibale minene esika moko, mpe atiaka yango na bisika ya mozindo.
019	PSA	033	008	Tika ete mokili mobimba etosa Yawe! Tika ete bavandi nyonso ya mokili balenga liboso na Ye.
019	PSA	033	009	Pamba te alobaki, mpe likambo esalemaki; mpe apesaki mitindo, mpe emonanaki.
019	PSA	033	010	Yawe akweyisaka mikano ya bikolo, abebisaka mabongisi ya bato.
019	PSA	033	011	Kasi mikano ya Yawe etikalaka mpo na seko, mabongisi ya motema na Ye, mpo na bikeke nyonso.
019	PSA	033	012	Esengo na ekolo oyo Yawe azali Nzambe na yango. Esengo na bato oyo aponaki mpo na libula na Ye.
019	PSA	033	013	Yawe atalaka wuta na likolo, amonaka bana nyonso ya bato.
019	PSA	033	014	Wuta na evandelo na Ye, atalaka bavandi nyonso ya mokili.
019	PSA	033	015	Ye oyo asalaka mitema nyonso ya bato asosolaka makambo nyonso oyo basalaka.
019	PSA	033	016	Ezali te limpinga monene nde ebikisaka mokonzi to nguya monene nde ekangolaka elombe.
019	PSA	033	017	Mpunda ezali na nguya te ya kopesa lobiko, makasi na yango nyonso ekangolaka te.
019	PSA	033	018	Nzokande Yawe atalaka bato oyo batosaka Ye, ba-oyo batiaka elikya na bolingo kati na Ye,
019	PSA	033	019	mpo na kokangola bango na kufa mpe kobatela bango na bomoi ata na tango ya nzala makasi.
019	PSA	033	020	Totielaka Yawe motema; azali lisungi mpe nguba na biso.
019	PSA	033	021	Solo, mitema na biso esepelaka kati na Ye, pamba te totiaka elikya na biso kati na Kombo na Ye ya bule.
019	PSA	033	022	Yawe, lokola totiaka elikya na biso kati na Yo, tika ete bolingo na Yo ezala elongo na biso.
019	PSA	034	001	Nzembo ya Davidi. Ayembaki yango tango akosanaki liboma liboso ya Abimeleki oyo abenganaki ye, mpe akendeki. Nakopambola Yawe tango nyonso, nakokumisa Ye mikolo nyonso na bibebu na ngai.
019	PSA	034	002	Tika ete bomoi na ngai emikumisa kati na Yawe; tika ete banyokolami bayoka mpe basepela!
019	PSA	034	003	Boya kosakola elongo na ngai ete Yawe azali monene! Tonetola Kombo na Ye, biso nyonso.
019	PSA	034	004	Nalukaki Yawe, mpe ayanolaki ngai; akangolaki ngai na somo na ngai nyonso.
019	PSA	034	005	Bato oyo batalaka epai na Ye bangengaka na esengo, mpe bayokisamaka soni ata moke te.
019	PSA	034	006	Mobola agangaki, mpe Yawe ayokaka ye; abikisaki ye na pasi na ye nyonso.
019	PSA	034	007	Anjelu ya Yawe atongaka molako na ye zingazinga ya bato oyo batosaka Yawe, mpe akangolaka bango.
019	PSA	034	008	Bomeka elengi mpe botala ndenge nini Yawe azali malamu; Esengo na moto oyo azwaka Yawe lokola ebombamelo na ye!
019	PSA	034	009	Bino basantu ya Yawe, botosa Yawe; pamba te bato oyo batosaka Ye bazangaka eloko moko te.
019	PSA	034	010	Bana ya nkosi ezangaka mpe ekufaka nzala, kasi bato oyo balukaka Yawe bakozanga eloko moko.
019	PSA	034	011	Bana na ngai, boya, boyoka ngai; Nakolakisa bino kotosa Yawe.
019	PSA	034	012	Nani asepelaka na bomoi? Nani alingaka kobika mikolo ebele ya esengo?
019	PSA	034	013	Batela lolemo na yo mosika na mabe, mpe bibebu na yo ete eloba lokuta te.
019	PSA	034	014	Zala mosika na mabe mpe sala bolamu, luka kimia mpe koba na yango.
019	PSA	034	015	Miso ya Yawe etalaka bato ya sembo, mpe matoyi na Ye eyokaka koganga na bango;
019	PSA	034	016	kasi Yawe apesaka bato mabe mokongo mpo ete bakanisa bango lisusu te kati na mokili.
019	PSA	034	017	Tango bato ya sembo babelelaka, Yawe ayokaka mpe akangolaka bango na pasi na bango nyonso.
019	PSA	034	018	Yawe azali pene ya bato oyo bazoki na mitema mpe abikisaka ba-oyo balembi na milimo na bango.
019	PSA	034	019	Pasi mingi ekangaka moto ya sembo, kasi Yawe akangolaka ye na nyonso,
019	PSA	034	020	abatelaka mikuwa na ye nyonso mpo ete moko te kati na yango ebukana.
019	PSA	034	021	Mabe ebomaka moto mabe, mpe bayini ya moto ya sembo bakozwa etumbu.
019	PSA	034	022	Yawe akangolaka bomoi ya basali na Ye; mpe bato nyonso oyo bazwaka Ye lokola ebombamelo na bango bakozwa etumbu te.
019	PSA	035	001	Nzembo ya Davidi. Yawe, kota likambo na ngai liboso ya bayini na ngai; bundisa bato oyo bazali kobundisa ngai.
019	PSA	035	002	Kamata nguba ya moke mpe ya monene, mpe telema mpo na kosunga ngai.
019	PSA	035	003	Tombola likonga ya monene mpe ya moke mpo na kobundisa bato oyo bazali kolanda ngai. Loba na ngai: « Nazali lobiko na Yo. »
019	PSA	035	004	Tika ete bato oyo bazali komeka bomoi na ngai basambwa mpe bayoka soni; tika ete bato oyo bazali kokana kosala ngai mabe bazonga sima mpe bakoma mawa-mawa!
019	PSA	035	005	Tika ete bakoma lokola matiti ya kokawuka oyo mopepe ezali kopumbwisa, tango anjelu ya Yawe akotindika bango;
019	PSA	035	006	tika ete nzela na bango ekoma molili mpe moselu tango anjelu ya Yawe akobengana bango.
019	PSA	035	007	Mpo ete, na kozanga tina, mpo na kokanga ngai, batielaki ngai mitambo mpe batimolaki mabulu,
019	PSA	035	008	tika ete libebi ekweyela bango na mbalakata, bakangama bango moko na mitambo oyo batielaki ngai mpe bakweya kati na mabulu yango!
019	PSA	035	009	Nakotonda na esengo kati na Yawe mpe nakosepela kati na lobiko na Ye.
019	PSA	035	010	Mikuwa na ngai nyonso ekoloba: « Oh Yawe, nani akoki kokangola, lokola Yo, mobola wuta na maboko ya moto oyo aleki ye na makasi, mobola mpe mokeleli wuta na maboko ya banyokoli na bango? »
019	PSA	035	011	Batatoli oyo bamipesa na kanza batelemi, bazali kopesa ngai mituna na tina na makambo oyo nayebi te.
019	PSA	035	012	Bazali kozongisela ngai mabe mpo na bolamu oyo nasalaki, mpe kosundola ngai lokola monyokolami.
019	PSA	035	013	Nzokande tango bango babelaki, ngai nalataki saki, namikitisaki na kokila bilei, nazalaki kobondela mpo na bango.
019	PSA	035	014	Nazalaki kotambola na mawa lokola mpo na moninga to mpo na ndeko; nazalaki kokitisa moto na se mpo na mawa lokola moto oyo azali kolela mama na ye.
019	PSA	035	015	Kasi awa ngai nakomi na pasi, bango bazali kosepela mpe kosangana; wana ngai nayebi te, bango bazali kosangana mpo na kotonga ngai, bazali kolemba te kofinga ngai.
019	PSA	035	016	Lokola bapagano, bazali koseka ngai, bazali kolia minu na tina na ngai.
019	PSA	035	017	Yawe, kino tango nini okotala kaka boye? Kangola ngai wuta na misala na bango ya mabe, bomoi na ngai wuta na manzaka ya bankosi oyo.
019	PSA	035	018	Nakokumisa Yo kati na mayangani monene, nakosanzola Yo kati na ebele ya bato.
019	PSA	035	019	Tika ete banguna na ngai basepela te na tina na ngai; tika ete bayini na ngai na kozanga tina bakanga miso te.
019	PSA	035	020	Pamba te balobaka te maloba ya kimia, kasi babongisaka lokuta mpo na kokosela bato ya kimia makambo kati na mboka.
019	PSA	035	021	Balobaka na mongongo makasi: « Eh! Eh! Tomonaki ye! »
019	PSA	035	022	Yawe, omoni nyonso wana; kovanda nye te! Nkolo, kozala mosika na ngai te!
019	PSA	035	023	Lamuka mpe telema mpo na kolongisa ngai! Nzambe na ngai mpe Nkolo na ngai, kota likambo na ngai.
019	PSA	035	024	Yawe, Nzambe na ngai, longisa ngai na bosembo na Yo; kotika bango te kosepela na tina na ngai.
019	PSA	035	025	Tika ete bamilobela te: « Ah! Tala makambo oyo tozalaki koluka! » Tika ete baloba te: « Tolie ye. »
019	PSA	035	026	Tika ete bato nyonso oyo basepelaka na pasi na ngai, bango nyonso lisanga, bayoka soni mpe basambwa! Tika ete bato oyo batombokelaka ngai balata soni mpe bazala kati na yikiyiki!
019	PSA	035	027	Tika ete bato oyo basepelaka na bosembo na ngai baganga na esengo mpe basepela; tika ete balobaka tango nyonso: « Tika ete Yawe anetolama, Ye oyo asepelaka na kimia ya mowumbu na Ye! »
019	PSA	035	028	Nakosakola bosembo na Yo, nakokumisa Yo mikolo nyonso.
019	PSA	036	001	Nzembo ya Davidi, mowumbu ya Yawe. Wuta na buku ya mokambi ya bayembi. Kati na motema na ngai, nazali na sango kowuta na Nzambe na tina na bato mabe oyo batondi na masumu: Kotosa Nzambe ezali na tina ata moke te na miso na bango.
019	PSA	036	002	Bamipesaka lokumu makasi, bandimaka te mpe bayinaka masumu na bango te.
019	PSA	036	003	Minoko na bango ebimisaka maloba mabe mpe lokuta, baboyaka kosala na bokebi mpe kosala bolamu.
019	PSA	036	004	Ezala na bambeto na bango, basalaka kaka mabongisi ya kosala mabe, batambolaka te mpo na kosala bolamu mpe baboyaka mabe te.
019	PSA	036	005	Yawe, bolingo na Yo ekenda kino na likolo, boyengebene na Yo kino na mapata.
019	PSA	036	006	Bosembo na Yo ezali lokola bangomba ya Nzambe, mikano na Yo ezali mozindo lokola lubwaku ya molayi. Yawe, obikisaka bato mpe banyama.
019	PSA	036	007	Oh Nzambe, tala ndenge nini bolingo na Yo ezali motuya! Bato bazwaka ebombamelo na elili ya mapapu na Yo.
019	PSA	036	008	Baliaka mpe batondaka bilei ya Ndako na Yo, mpe omelisaka bango mayi kowuta na bolingo monene na Yo.
019	PSA	036	009	Pamba te etima ya bomoi ezali elongo na Yo; kati na pole na Yo nde tomonaka pole.
019	PSA	036	010	Koba kotalisa bolingo na Yo epai ya bato oyo bayebi Yo, mpe bosembo na Yo epai ya bato ya mitema alima.
019	PSA	036	011	Tika ete bato ya lolendo bakoma te kino epai na ngai, mpe tika ete bato mabe babengana ngai te.
019	PSA	036	012	Tala ndenge nini bato ya misala mabe bakweyi, balali na mabele, bazangi makoki ya kotelema.
019	PSA	037	001	Nzembo ya Davidi. Kosilikela bato ya mabe te, kosalela bato oyo basalaka mabe zuwa te;
019	PSA	037	002	pamba te bakokawuka noki lokola makasa, mpe bakolemba noki lokola matiti.
019	PSA	037	003	Tia elikya na yo kati na Yawe mpe sala bolamu, vanda kati na mokili mpe lia na kimia.
019	PSA	037	004	Komisa Yawe bilengi na yo ya makasi, mpe akokokisela yo posa ya motema na yo.
019	PSA	037	005	Kaba bomoi na yo epai na Yawe, tia elikya kati na Ye, mpe akosala:
019	PSA	037	006	akongengisa bosembo na yo lokola pole, makoki na yo lokola moyi ya midi.
019	PSA	037	007	Batela kimia liboso ya Yawe mpe talela Ye; kosilikela te moto oyo alongaka na misala na ye, mpe oyo asalaka mabongisi ya mabe.
019	PSA	037	008	Boya kanda mpe kosilika te; kotomboka te, noki te okosala mabe.
019	PSA	037	009	Pamba te bato oyo basalaka mabe bakolimwa, kasi bato oyo batielaka Yawe motema bakozwa mokili lokola libula na bango.
019	PSA	037	010	Etikali tango moke kaka, moto mabe akozala lisusu te; ata oluki ye, okomona ye te.
019	PSA	037	011	Kasi bato oyo bamikitisa bakozwa mokili lokola libula na bango mpe bakozala na kimia makasi.
019	PSA	037	012	Bato mabe basalelaka bato ya sembo makita mpe baliaka minu mpo na kotelemela bango.
019	PSA	037	013	Kasi Yawe asekaka bato mabe, pamba te ayebi ete mokolo na bango ezali kobelema.
019	PSA	037	014	Bato mabe babimisi mipanga mpe babongisi batolotolo mpo na kokweyisa mobola mpe moto oyo akelela, mpo na koboma bato oyo batambolaka alima.
019	PSA	037	015	Kasi mipanga na bango ekotobola mitema na bango moko, mpe batolotolo na bango ekobukana.
019	PSA	037	016	Mwa biloko ya moto ya sembo eleki bozwi ya bato ebele ya mabe,
019	PSA	037	017	pamba te nguya ya bato mabe ekosila, kasi Yawe alendisaka bato ya sembo.
019	PSA	037	018	Yawe ayebi mikolo ya bato bazangi pamela, mpe libula na bango ekowumela mpo na seko.
019	PSA	037	019	Na tango ya pasi, bakokawuka te; na mikolo ya nzala, bakozala na bilei ebele.
019	PSA	037	020	Kasi bato mabe bakokufa, banguna ya Yawe bazali lokola fololo ya elanga, bakolimwa lokola molinga.
019	PSA	037	021	Moto mabe adefaka mpe azongisaka te, kasi moto ya sembo ayokaka mawa mpe akabaka.
019	PSA	037	022	Bato oyo Yawe apambolaka bakozwa mokili lokola libula na bango, kasi ba-oyo alakelaka mabe bakolimwa.
019	PSA	037	023	Soki Yawe asepeli na etamboli ya moto, alendisaka bomoi na ye;
019	PSA	037	024	ezala akweyi, akotikala kaka ya kokweya te; pamba te Yawe asimbaka ye na loboko.
019	PSA	037	025	Nazalaki elenge, mpe sik’oyo nakomi mobange, namoni nanu te moto ya sembo kosundolama to bana na ye kokoma kosenga-senga bilei.
019	PSA	037	026	Akabaka tango nyonso mpe adefisaka, bana na ye bakozalaka kati na mapamboli.
019	PSA	037	027	Zala mosika na mabe mpe sala bolamu, okovanda na mokili mpo na libela;
019	PSA	037	028	pamba te Yawe alingaka bosembo, mpe asundolaka te bayengebene na Ye. Babatelamaka mpo na seko, kasi bana ya bato mabe bakolimwa.
019	PSA	037	029	Bato ya sembo bakozwa mokili lokola libula na bango mpe bakovanda kuna seko na seko.
019	PSA	037	030	Monoko ya moto ya sembo ebimisaka bwanya, mpe lolemo na ye elobaka kolanda bosembo.
019	PSA	037	031	Mobeko ya Nzambe na ye ezali kati na motema na ye, makolo na ye ebetaka libaku te.
019	PSA	037	032	Moto mabe atalaka moto ya sembo na miso mabe mpe alukaka nzela ya koboma ye,
019	PSA	037	033	kasi Yawe akosundola moto ya sembo te kati na maboko ya moto mabe, mpe akokweyisa ye te na kosambisama.
019	PSA	037	034	Zala na elikya kati na Yawe mpe batela nzela na Ye; akonetola Yo mpo ete ozwa mboka lokola libula na yo, mpe okomona tango bato mabe bakolimwa.
019	PSA	037	035	Namonaki moto mabe mpe na kanza kokoma na nguya mpe kofuluka lokola nzete oyo ezali kokola na mabele na yango,
019	PSA	037	036	kasi alekaki noki mpe azalaki lisusu te; nalukaki ye, kasi namonaki ye lisusu te.
019	PSA	037	037	Tala malamu moto oyo azangi pamela, landela bomoi ya moto ya sembo; tango oyo ezali koya ezali kozela moto ya kimia.
019	PSA	037	038	Kasi batomboki bakobebisama, tango oyo ezali koya ezali te mpo na bato mabe.
019	PSA	037	039	Lobiko ya bato ya sembo ewutaka epai ya Yawe oyo, na tango ya pasi, azali ndako na bango, oyo batonga makasi.
019	PSA	037	040	Yawe asungaka mpe akangolaka bango, akangolaka bango wuta na maboko ya bato mabe mpe abikisaka bango, pamba te babombamaka kati na Ye.
019	PSA	038	001	Nzembo ya Davidi mpo na kokanisa. Yawe, kopamela ngai te kati na kanda na Yo to kopesa ngai etumbu te kati na kanda makasi na Yo.
019	PSA	038	002	Pamba te makonga na Yo etoboli ngai, mpe loboko na Yo ebeti ngai.
019	PSA	038	003	Mpo na kanda na Yo, nzoto na ngai ebeli; mpo na masumu na ngai, mikuwa na ngai elembi.
019	PSA	038	004	Mabe na ngai eleki moto na ngai, ezali kilo makasi epai na ngai lokola mokumba ya kilo makasi.
019	PSA	038	005	Bapota na ngai epoli mpe ekomi kolumba solo mpo na bozoba na ngai.
019	PSA	038	006	Nagumbami, nalembi makasi; nakomi moto ya mawa mpo na libela.
019	PSA	038	007	Pamba te nazali koyoka pasi makasi na mokongo na ngai, eteni ata moko te ya nzoto na ngai ezali malamu.
019	PSA	038	008	Nalembi, makasi na ngai nyonso esili; mobulu ekoti na motema na ngai, nakomi koganga na kolemba te.
019	PSA	038	009	Nkolo, oyebi posa na ngai nyonso; kolela na ngai ezali ya kobombama te na miso na Yo.
019	PSA	038	010	Motema na ngai ezangi kimia, makasi na ngai ekomi kosila, nabungisi ata pole ya miso na ngai.
019	PSA	038	011	Bato oyo balingaka ngai mpe baninga na ngai bakimi pasi na ngai, ba-oyo bazalaka na ngai esika moko batelemi mosika na ngai.
019	PSA	038	012	Bato oyo balukaka kufa na ngai bazali kotia mitambo, ba-oyo balukaka pasi na ngai bazali koloba mpo na kosala ngai mabe, bakomi mikolo nyonso kobongisa lokuta.
019	PSA	038	013	Kasi ngai nazali kosala lokola mokufi matoyi; mpe lokola baba, nakangi monoko, naboyi koloba.
019	PSA	038	014	Nakomi lokola mokufi matoyi oyo akoki kopesa eyano ata moko te na monoko na ye.
019	PSA	038	015	Yawe, natiaka elikya na ngai kati na Yo; oh Nkolo, Nzambe na ngai, solo, okoyanola.
019	PSA	038	016	Nalobaki: « Kopesa nzela te ete basepela na tina na ngai to bamitombola likolo na ngai soki nabeti libaku. »
019	PSA	038	017	Pamba te nakomi pene ya kokweya, pasi na ngai ezali kaka elongo na ngai tango nyonso.
019	PSA	038	018	Solo nandimi mabe na ngai, masumu na ngai ezali kotungisa molimo na ngai.
019	PSA	038	019	Banguna na ngai bazali makasi mpe bingambe, bato oyo bayinaka ngai kaka pamba bazali ebele.
019	PSA	038	020	Bato oyo bazongisaka mabe na bolamu bazali kofunda ngai atako nalukaka kosala bolamu.
019	PSA	038	021	Yawe, kosundola ngai te; Nzambe na ngai, kozala mpe mosika na ngai te.
019	PSA	038	022	Nkolo, Mobikisi na ngai, yaka noki kosunga ngai.
019	PSA	039	001	Wuta na buku ya mokambi ya bayembi mpe ya Yedutuni. Nzembo ya Davidi. Namilobelaki: « Nakosala keba na etamboli na ngai mpo ete monoko na ngai esala masumu te; nakobatela penza monoko na ngai tango nyonso moto mabe akozala liboso na ngai. »
019	PSA	039	002	Boye nakangaki monoko na ngai mpe navandaki nye, natikalaki koloba ata likambo moko te; pasi na ngai ebakisamaki makasi.
019	PSA	039	003	Motema na ngai eswaki, moto ezalaki kopela kati na ngai, mpe nalobaki na nzela ya monoko na ngai.
019	PSA	039	004	Yawe, yebisa ngai tango nini bomoi na ngai ekosuka mpe motango ya mikolo ya bomoi na ngai mpo ete nasosola ete bomoi na ngai ezali kaka mpo na mwa tango moke.
019	PSA	039	005	Solo mikolo ya bomoi na ngai ekatama, ezali pamba na miso na Yo. Bomoi ya moto nyonso ezali kaka mopepe.
019	PSA	039	006	Moto akendaka mpe azongaka, azali kaka lokola elili; amitungisaka kaka pamba, andukaka bomengo, kasi ayebaka te soki nani akotikala na yango.
019	PSA	039	007	Sik’oyo, oh Nkolo, nazela lisusu nini? Natiaka elikya na ngai kati na Yo.
019	PSA	039	008	Bikisa ngai na mabe na ngai nyonso, kopesa nzela te na bazoba ete bafinga ngai.
019	PSA	039	009	Nakangi monoko, nakoloba lisusu te, pamba te Yo nde osali.
019	PSA	039	010	Kobeta ngai lisusu te, nazali kokoka lisusu te.
019	PSA	039	011	Opesaka bato etumbu mpo na masumu na bango mpo na kozongisa bango na nzela; obebisaka biloko na bango ya motuya lokola nselele. Solo, moto nyonso azali kaka mopepe.
019	PSA	039	012	Yawe, yoka libondeli na ngai; yoka na bokebi, wana nazali koganga mpo na kosenga lisungi, kovanda nye te liboso ya mpinzoli na ngai, pamba te epai na Yo, nazali mopaya mpe moleki nzela lokola bakoko na ngai.
019	PSA	039	013	Kotala ngai te mpo ete nasepela lisusu, liboso ete nakende na ngai mpe nazala lisusu te.
019	PSA	040	001	Nzembo ya Davidi. Wuta na buku ya mokambi ya bayembi. Natiaki elikya na ngai kati na Yawe; abalukaki epai na ngai mpe ayokaki koganga na ngai.
019	PSA	040	002	Abimisaki ngai na libulu ya mozindo, kati na potopoto; atelemisaki ngai na likolo ya libanga mpe alendisaki makolo na ngai.
019	PSA	040	003	Atiaka nzembo ya sika kati na monoko na ngai, nzembo ya masanzoli mpo na Nzambe na biso. Bato ebele bakomona, bakobanga mpe bakotiela Yawe motema.
019	PSA	040	004	Esengo na moto oyo atiaka elikya kati na Yawe, kasi atalelaka te bato ya lolendo mpe bakosi.
019	PSA	040	005	Yawe, Nzambe na ngai, bikamwa mpe mabongisi oyo osalaka mpo na biso ezali ebele penza. Moko te akokani na Yo; nalingi kotatola mpe kopanza sango na yango, kasi motango na yango eleki ebele.
019	PSA	040	006	Osepelaki te na bambeka mpe na makabo, kasi ofungolaki matoyi na ngai; osengaki te makabo ya kotumba mpe bambeka mpo masumu.
019	PSA	040	007	Bongo nalobaki: « Ngai oyo, nayei epai na Yo kolanda ndenge ekomami na tina na ngai kati na buku.
019	PSA	040	008	Nzambe na ngai, nasepelaka kosala mokano na Yo, Mobeko na Yo ezali kati na motema na ngai. »
019	PSA	040	009	Nasakolaka bosembo na Yo kati na mayangani, nakokanga monoko na ngai te; Yawe, oyebi yango!
019	PSA	040	010	Nabombaka bosembo na Yo te kati na motema na ngai, natatolaka boyengebene mpe lobiko na Yo kati na mayangani, nakobomba yango ata moke te.
019	PSA	040	011	Yawe, kopimela ngai mawa na Yo te; kasi sala ete bolingo mpe bosolo na Yo ebatelaka ngai tango nyonso.
019	PSA	040	012	Pamba te makambo ebele ya pasi ezingeli ngai, mabunga na ngai ekomi konyokola ngai, mpe nazali kokoka lisusu te kotala yango; ezali ebele koleka suki ya moto na ngai, mpe motema na ngai elembi kati na ngai.
019	PSA	040	013	Yawe, nabondeli Yo, kangola ngai; Yawe, yaka noki kosunga ngai.
019	PSA	040	014	Tika ete bato oyo balukaka kufa na ngai bakufa soni mpe basambwa! Tika ete bato oyo bazelaka libebi na ngai bazonga sima mpe babungisa lokumu na bango!
019	PSA	040	015	Tika ete ba-oyo balobaka na ngai: « Ah! Ah! » bayoka somo mpe bakufa soni!
019	PSA	040	016	Kasi tika ete bato nyonso oyo balukaka Yo batonda na esengo mpe basepela kati na Yo! Tika ete ba-oyo balingaka lobiko na Yo balobaka tango nyonso: « Yawe azali monene! »
019	PSA	040	017	Solo, nazali mobola mpe moto akelela, kasi tika ete Nkolo asunga mpe akangola ngai. Nzambe na ngai, kowumela te!
019	PSA	041	001	Nzembo ya Davidi. Wuta na buku ya mokambi ya bayembi. Esengo na moto oyo akanisaka mobola! Yawe akokangola ye na tango ya pasi.
019	PSA	041	002	Yawe akokengela ye mpe akobatela bomoi na ye, akokomisa ye moto ya esengo kati na mokili mpe akokaba ye te na maboko ya banguna na ye.
019	PSA	041	003	Yawe akosunga ye na mbeto na ye soki abeli mpe akobikisa ye na bokono na ye nyonso.
019	PSA	041	004	Nalobaki: « Oh Yawe, yokela ngai mawa; bikisa ngai na bokono, pamba te nasalaki masumu epai na Yo. »
019	PSA	041	005	Banguna na ngai balobaka mabe na tina na ngai: « Akokufa mokolo nini mpo ete kombo na ye etangama lisusu te? »
019	PSA	041	006	Kati na bango, moto nyonso oyo ayaka kotala ngai alobaka kaka lokuta mpo na kobebisa lokumu na ngai, akangisaka kati na ye makambo ya lokuta mpe, soki kaka abimi libanda, apanzaka yango na matongi.
019	PSA	041	007	Banguna na ngai basanganaka kaka mpo na kotonga ngai mpe kokanisa mpo na libebi na ngai.
019	PSA	041	008	Balobaka: « Pasi moko ya somo penza ekangi ye, ebwaki ye na mbeto mpe azali kokoka lisusu kotelema te. »
019	PSA	041	009	Ezala molingami na ngai ya kimia, oyo nazalaki kotiela motema mpe azalaki kolia sani moko elongo na ngai, abalukeli ngai.
019	PSA	041	010	Kasi Yo, Yawe, yokela ngai mawa mpe telemisa ngai mpo ete nazongisela bango mabe na mabe.
019	PSA	041	011	Nakoyeba ete osepelaka na ngai soki kaka monguna na ngai agangi te na tina na ngai.
019	PSA	041	012	Mpo ete nazangi pamela, okosunga ngai mpe okovandisa ngai na makolo na Yo mpo na libela.
019	PSA	041	013	Tika ete Yawe, Nzambe ya Isalaele, akumisama libela na libela!
019	PSA	042	001	Nzembo ya bana ya Kore. Wuta na buku ya mokambi ya bayembi. Ndenge mbuli eyokaka posa ya komela mayi, ndenge wana mpe molimo na ngai ezali na posa na Yo, Nzambe.
019	PSA	042	002	Molimo na ngai ezali na posa ya Nzambe, ya Nzambe na bomoi. Tango nini nakoki kokende, mpe tango nini nakoki kokutana na Nzambe?
019	PSA	042	003	Butu mpe moyi, mpinzoli na ngai ezalaka bilei na ngai; pamba te balobaka na ngai tango nyonso: « Nzambe na Yo azali wapi? »
019	PSA	042	004	Nazalaka na posa ya kokanisa makambo oyo, ndenge mpe nasopaka molimo na ngai: Tango nazalaki kotambola kati na ebele ya bato, nazalaki komema bango kino na Tempelo ya Nzambe, kati na koganga ya esengo mpe ya kozongisa matondi lokola makelele ya bato oyo bazali na feti.
019	PSA	042	005	Oh molimo na ngai, mpo na nini olembi boye? Mpo na nini ozali komitungisa makasi kati na ngai? Tia elikya na yo kati na Nzambe, pamba te nakokumisa lisusu lobiko na Ye.
019	PSA	042	006	Nzambe, molimo na ngai elembi kati na ngai; yango wana nazali kokanisa Yo wuta na mokili ya Yordani, wuta na songe ya ngomba Erimoni mpe wuta na ngomba Mitseari.
019	PSA	042	007	Mozindo ebendaka mozindo tango bambonge na Yo nyonso etombokaka; Ezala ya mike to ya minene, elekaka likolo na ngai.
019	PSA	042	008	Na moyi, Yawe apesaka mitindo epai ya bolingo na Ye; na butu, nakumisaka Ye na banzembo mpe nasambelaka Nzambe ya bomoi na ngai.
019	PSA	042	009	Nalobi na Nzambe, Libanga na ngai: « Mpo na nini obosani ngai? Mpo na nini nasengeli kotambola na mawa kati na motema mpe na se ya minyoko ya monguna? »
019	PSA	042	010	Nzoto na ngai ekomaka kosala pasi makasi tango bayini na ngai bafingaka ngai, tango balobaka na ngai mokolo mobimba: « Wapi Nzambe na yo? »
019	PSA	042	011	Molimo na ngai, mpo na nini olembi boye? Mpo na nini ozali komitungisa kati na ngai? Tia elikya na yo kati na Nzambe. Nakokumisa Ye lisusu, lobiko mpe Nzambe na ngai.
019	PSA	043	001	Oh Nzambe, longisa ngai mpe lobela ngai liboso ya ekolo oyo etosaka makambo na Yo te; kangola ngai wuta na maboko ya bakosi mpe ya bato mabe.
019	PSA	043	002	Nzambe, Yo nde ozali ndako na ngai, oyo batonga makasi; mpo na nini osundoli ngai? Mpo na nini nasengeli kotambola na pasi boye, na se ya minyoko ya monguna?
019	PSA	043	003	Tinda mwinda mpe solo na Yo mpo ete ekamba mpe emema ngai na ngomba na Yo ya bule epai wapi ovandaka;
019	PSA	043	004	bongo nakokende na etumbelo epai ya Nzambe, esengo mpe bomengo na ngai. Oh Yawe, Nzambe na ngai, nakosanzola Yo na lindanda.
019	PSA	043	005	Oh molimo na ngai, mpo na nini olembi boye? Mpo na nini ozali komitungisa kati na ngai? Tia elikya na yo kati na Nzambe, pamba te nakosanzola Ye lisusu, Mobikisi mpe Nzambe na ngai.
019	PSA	044	001	Nzembo ya bana ya Kore. Wuta na buku ya mokambi ya bayembi. Nzambe, toyokaki na matoyi na biso; bakoko na biso babetelaki biso lisolo ya makambo oyo osalaki na tango na bango, na tango ya kala.
019	PSA	044	002	Na nguya na Yo, obenganaki bikolo mpe otiaki bakoko na biso; obetaki bikolo ya bapaya mpe ofulukisaki bakoko na biso.
019	PSA	044	003	Pamba te ezalaki na mopanga na bango te nde babotolaki mokili, ezalaki mpe maboko na bango te nde ebikisaki bango; kasi ezalaki nde loboko na Yo ya mobali, nguya na Yo mpe pole ya elongi na Yo, pamba te ozalaki kolinga bango.
019	PSA	044	004	Oh Nzambe, Yo oyo ozali Mokonzi na ngai, pesa mitindo mpo na elonga ya Jakobi.
019	PSA	044	005	Na lisungi na Yo, tolongaka banguna na biso, mpe na Kombo na Yo, tonyataka bayini na biso.
019	PSA	044	006	Pamba te natiaka elikya te na tolotolo na ngai, mpe mopanga na ngai ebikisaka ngai te.
019	PSA	044	007	Kasi ezali Yo nde obikisaka biso wuta na maboko ya bayini na biso, mpe oyokisaka bayini na biso soni.
019	PSA	044	008	Tomikumisaka mikolo nyonso kati na Nzambe mpe tokokumisa Kombo na Yo mpo na libela.
019	PSA	044	009	Kasi obwaki biso, oyokisi biso soni mpe ozali lisusu kotambola te elongo na mampinga na biso.
019	PSA	044	010	Otiki biso kokima liboso ya banguna na biso; mpe bayini na biso bazwi biloko na biso na makasi.
019	PSA	044	011	Osundoli biso na maboko na bango lokola bameme ya koboma mpe opanzi biso kati na bikolo.
019	PSA	044	012	Oteki bato na Yo na pamba mpe ozwi ata litomba te kowuta na boteki yango.
019	PSA	044	013	Okomisi biso eloko ya lisuma na miso ya bato oyo bazali pembeni na biso, eloko ya litio mpe ya liseki na miso ya bato oyo bazali zingazinga na biso.
019	PSA	044	014	Okomisi biso lisapo kati na bikolo, mpe bato bakomi koningisa mito na bango mpo na biso.
019	PSA	044	015	Kosambwa ekomi tango nyonso liboso na ngai mpe soni ezipi elongi na ngai,
019	PSA	044	016	mpo na litio ya bato oyo bazali kofinga mpe kopamela ngai, mpe ya monguna oyo akangela ngai kanda.
019	PSA	044	017	Makambo wana nyonso ekweyeli biso atako tobosanaki Yo te mpe tobebisaki Boyokani na Yo te,
019	PSA	044	018	atako mitema na biso epengwaki te mpe totamboli libanda ya nzela na Yo te.
019	PSA	044	019	Pamba te onyokolaki biso kati na etando ya bambwa ya zamba mpe ozipaki biso na molili makasi.
019	PSA	044	020	Soki tobosanaki Kombo ya Nzambe na biso to totombolaki maboko na biso epai ya nzambe ya mopaya,
019	PSA	044	021	boni, Nzambe na biso alingaki koyeba yango te, lokola asosolaka mozindo ya mitema?
019	PSA	044	022	Pamba te, likolo na Yo, babomaka biso mikolo nyonso mpe bazwaka biso lokola bameme ya koboma.
019	PSA	044	023	Nkolo, lamuka! Mpo na nini ozali kolala? Lamuka, kobwaka biso te mpo na libela.
019	PSA	044	024	Yawe, mpo na nini ozali kobomba elongi na Yo? Mpo na nini ozali kobosana pasi mpe minyoko na biso?
019	PSA	044	025	Pamba te tokweyi na putulu, mpe nzoto na biso ekangami na mabele.
019	PSA	044	026	Telema, yaka kosunga biso, kangola biso mpo na bolingo na Yo!
019	PSA	045	001	Nzembo ya bolingo oyo bana ya Kore bayembaki. Wuta na buku ya mokambi ya bayembi. Eyembamaki na lindanda oyo babengaka Lisi. Motema na ngai etondi na maloba kitoko. Namilobeli: Nakotatola misala na ngai mpo na mokonzi. Tika ete lolemo na ngai ezala lokola ekomeli ya mokomi ya mayele.
019	PSA	045	002	Oleki bato nyonso na kitoko, mpe bibebu na Yo ebimisaka ngolu; yango wana Nzambe apambola Yo mpo na libela.
019	PSA	045	003	Elombe ya bitumba, kanga mopanga na loketo na Yo! Lata lokumu mpe kongenga.
019	PSA	045	004	Kati na kongenga na Yo, zala molongi, mata na shar na Yo, telema mpo na solo, mpo na komikitisa, mpe mpo na bosembo; tika ete loboko na Yo ya mobali esala misala minene.
019	PSA	045	005	Tika ete makonga na Yo ya minu etobola mitema ya banguna ya mokonzi; tika ete bikolo ekweya na se ya matambe na Yo.
019	PSA	045	006	Nzambe, Kiti ya Bokonzi na Yo ekowumela seko na seko; lingenda ya bokonzi na Yo ezali mpo na bosembo.
019	PSA	045	007	Olingaka bosembo mpe oyinaka mabe; yango wana, oh Nzambe, Nzambe na Yo apakoli Yo mafuta ya esengo, asepeli na Yo koleka baninga na Yo.
019	PSA	045	008	Bilamba na Yo nyonso ezali kolumba solo kitoko ya malasi ya mire, ya aloe mpe ya kaneli; wuta na bandako minene oyo ebongisama na pembe ya nzoko, mandanda ezali kosepelisa Yo.
019	PSA	045	009	Bana basi ya bakonzi bazali kati na basi ya lokumu; mwasi ya mokonzi azali na ngambo ya loboko na Yo ya mobali, alati biloko ya wolo ya Ofiri.
019	PSA	045	010	Mwana na ngai ya mwasi, tala mpe yoka; bosana bato na yo mpe ndako ya tata na yo.
019	PSA	045	011	Mokonzi asepeli na kitoko na yo; lokola azali nkolo na yo, gumbama liboso na ye.
019	PSA	045	012	Tiri, mboka kitoko, bato oyo baleki na bozwi kati na bato bakomemela yo bakado mpo ete olinga bango.
019	PSA	045	013	Mwana mwasi ya mokonzi azali kongenga na kitoko kati na ndako ya mokonzi, alati elamba batonga wolo.
019	PSA	045	014	Alati bilamba batonga bililingi kitoko na basinga, mpe bamemi ye epai ya mokonzi. Bamemi mpe balingami na ye epai na yo, bilenge basi oyo batambolaka elongo na ye.
019	PSA	045	015	Bamemi bango na nsayi mpe na esengo; bakoti na ndako ya mokonzi.
019	PSA	045	016	Bana na yo ya mibali bakozwa esika ya bakoko na bango; okotia bango bakambi kati na mokili mobimba.
019	PSA	045	017	Nakosala ete bikeke nyonso ebosana kombo na yo te. Boye bikolo nyonso ekosanzola Yo tango nyonso, seko na seko.
019	PSA	046	001	Nzembo ya bana ya Kore. Wuta na buku ya mokambi ya bayembi. Eyembamaki na mongongo moke ya bilenge basi. Mpo na biso, Nzambe azali ebombamelo mpe eyekamelo, azali lisungi oyo ezangaka te na tango ya pasi.
019	PSA	046	002	Yango wana, tobangaka te ata soki mabele eningani, bangomba ekweyi kati na ebale monene;
019	PSA	046	003	ata soki bambonge na yango etelemi, ebimisi fulufulu mpe eningisi bangomba.
019	PSA	046	004	Ezali na ebale moko oyo mayi na yango esepelisaka engumba ya Nzambe oyo eleki bule kati na bivandelo ya Ye-Oyo-Aleki-Likolo.
019	PSA	046	005	Nzambe azali kati na yango, ebukani te; Nzambe asungaka yango wuta na tongo makasi.
019	PSA	046	006	Bikolo ezali kotomboka, bamboka ezali kokweya; kasi Nzambe atomboli mongongo na Ye, mpe mabele ebukani.
019	PSA	046	007	Yawe, Mokonzi ya mampinga, azali elongo na biso; Nzambe ya Jakobi azali ekimelo na biso.
019	PSA	046	008	Boya kotala misala ya Yawe, makambo minene oyo asalaka kati na mokili.
019	PSA	046	009	Asilisaka bitumba kino na basuka ya mokili, akataka batolotolo, abukaka makonga mpe atumbaka na moto bashar ya bitumba.
019	PSA	046	010	Alobaki: « Bovanda kimia, boyeba ete ngai nazali Nzambe; nakonzaka bikolo, nakonzaka mpe mokili. »
019	PSA	046	011	Yawe, Mokonzi ya mampinga, azali elongo na biso; Nzambe ya Jakobi azali ekimelo na biso.
019	PSA	047	001	Nzembo ya bana ya Kore. Wuta na buku ya mokambi ya bayembi. Bino nyonso, bikolo, bobeta maboko! Boganga epai na Nzambe na esengo nyonso.
019	PSA	047	002	Tala ndenge nini Yawe, Ye-Oyo-Aleki-Likolo, azali somo! Azali Mokonzi Monene na mokili mobimba.
019	PSA	047	003	Atiaki bikolo na se na biso, mpe mabota na se ya bokonzi na biso.
019	PSA	047	004	Aponelaki biso libula na biso, oyo ezali lokumu ya Jakobi, molingami na Ye.
019	PSA	047	005	Nzambe amataki kati na koganga ya esengo; Yawe ayaka kati na lokito ya kelelo.
019	PSA	047	006	Boyemba mpo na lokumu ya Nzambe, boyemba mpo na lokumu na Ye. Boyemba mpo na lokumu ya Mokonzi na biso, boyemba mpo na lokumu na Ye.
019	PSA	047	007	Pamba te Nzambe azali Mokonzi ya mokili mobimba; boyemba nzembo mpo na lokumu na Ye.
019	PSA	047	008	Nzambe akonzaka bikolo nyonso; Nzambe avandi na Kiti na Ye ya bule.
019	PSA	047	009	Bato minene ya bikolo basangani, lokola bato ya Nzambe ya Abrayami, pamba te bilombe ya mokili bazali ya Nzambe; atombwama makasi.
019	PSA	048	001	Nzembo ya bana ya Kore. Yawe azali monene mpe abongi na lokumu, kati na engumba ya Nzambe na biso, ngomba na Ye ya bule.
019	PSA	048	002	Ezali kitoko, ngomba moke oyo esalaka esengo ya mokili mobimba, ngomba Siona! Ngambo na yango ya Nor nde ezali engumba ya Mokonzi Monene.
019	PSA	048	003	Nzambe azali kati na bandako na yango ya bokonzi, amimonisi lokola ndako batonga makasi.
019	PSA	048	004	Pamba te bakonzi basanganaki, batambolaki nzela moko.
019	PSA	048	005	Kasi tango kaka bamonaki yango, bakamwaki mpe bakimaki na somo.
019	PSA	048	006	Mbala moko, bakomaki kolenga wana lokola mwasi oyo azali na pasi ya kobota
019	PSA	048	007	to lokola mopepe ya Este oyo apanzaka masuwa ya Tarsisi.
019	PSA	048	008	Ndenge kaka bayebisaki biso, ndenge mpe tomonaki kati na engumba ya Yawe, Mokonzi ya mampinga, kati na engumba ya Nzambe na biso; Nzambe alendisaka yango seko na seko.
019	PSA	048	009	Nzambe, kati na Tempelo na Yo, tokanisaka bolingo na Yo.
019	PSA	048	010	Nzambe, lokumu na Yo epanzani kino na suka ya mokili, ndenge moko na Kombo na Yo; loboko na Yo ya mobali etondi na bosembo.
019	PSA	048	011	Ngomba ya Siona ezali kosepela, bamboka ya Yuda etondi na esengo mpo na mikano na Yo.
019	PSA	048	012	Botambola pembeni ya Siona, bokende zingazinga na yango, botanga bandako na yango ya milayi.
019	PSA	048	013	Botala lopango na yango, botala malamu bandako na yango mpo ete bopesa sango epai ya bato oyo bakoya na sima.
019	PSA	048	014	Pamba te Nzambe wana azali Nzambe na biso seko na seko mpe libela na libela; akotambolisa biso, ezala kino na kufa.
019	PSA	049	001	Nzembo ya bana ya Kore. Wuta na buku ya mokambi ya bayembi. Bino bikolo nyonso, boyoka malamu makambo oyo; bino bavandi nyonso ya mokili, boyoka,
019	PSA	049	002	bato pamba mpe bato minene, bazwi mpe babola:
019	PSA	049	003	Monoko na ngai ekoloba maloba ya bwanya; motema na ngai ekanisi makambo oyo ekopesa bino bososoli.
019	PSA	049	004	Nayokaka masese, mpe nalimbolaka sambole na nzela ya lindanda.
019	PSA	049	005	Mpo na nini nabanga na tango ya pasi, tango mabe ya bakosi ezingeli ngai,
019	PSA	049	006	ba-oyo batielaka bomengo na bango motema mpe bamikumisaka mpo na bofuluki ya bozwi na bango?
019	PSA	049	007	Moko te akoki kosikola ndeko na ye, moko te akoki kofuta mbongo epai ya Nzambe mpo na lisiko na ye.
019	PSA	049	008	Talo ya bomoi na ye eleki motuya makasi, mpe ekotikala kofutama te.
019	PSA	049	009	Akokaki kozala na bomoi libela na libela, mpe akokaki kokufa te.
019	PSA	049	010	Solo, tomonaka bato ya bwanya kokufa elongo na zoba mpe moto oyo azangi mayele, mpe batikaka bomengo na bango epai ya bato mosusu.
019	PSA	049	011	Bakunda na bango nde ekomaka bandako na bango mpo na libela, mpe bisika na bango ya kovanda mpo na seko na seko, atako bapesaki na bitando na bango ya mabele bakombo na bango mpo ete ebengamaka na yango.
019	PSA	049	012	Mozwi akowumelaka te na bomoi; ata aleki na lokumu, akokani na nyama oyo ezali kokufa.
019	PSA	049	013	Yango nde suka ya bato oyo batiaka elikya kati na bango moko, ya bato oyo balandaka bango mpe basepelaka na maloba na bango.
019	PSA	049	014	Bazali lokola bameme mpe babongisami mpo na mboka ya bakufi; kufa ekokoma kobokola bango. Kala te, bato ya sembo bakonyata bango, kitoko na bango ekonzuluka, mpe mboka ya bakufi ekokoma ndako na bango. (Sheol h7585)
019	PSA	049	015	Kasi Nzambe akokangola bomoi na ngai wuta na maboko ya mboka ya bakufi, pamba te akokamata ngai. (Sheol h7585)
019	PSA	049	016	Komitungisaka te soki moto moko akomi kofuluka na bozwi, soki kongenga ya ndako na ye ekomi komata se komata.
019	PSA	049	017	Pamba te akomema ata eloko moko te tango akokufa; bomengo na ye ekolanda ye te.
019	PSA	049	018	Atako, wana azalaki na bomoi, azalaki komimona moto apambolama— atako bato bakokumisa yo, pamba te omisali bolamu—
019	PSA	049	019	okokende kaka kokutana na bakoko na yo oyo bakotikala komona lisusu pole te.
019	PSA	049	020	Moto oyo azali mozwi, kasi azangi bososoli, azali lokola nyama oyo ezali kokufa.
019	PSA	050	001	Nzembo ya Azafi. Nzambe ya banzambe, Yawe alobi, abengi mokili wuta na epai moyi ebimaka kino na epai elalaka.
019	PSA	050	002	Wuta na Siona, mboka kitoko, Nzambe azali kongenga lokola moyi.
019	PSA	050	003	Tika ete Nzambe na biso aya! Tika ete akanga monoko te! Liboso na Ye, moto makasi ezali kozikisa; mpe zingazinga na Ye, mopepe makasi ezali kopepa.
019	PSA	050	004	Abengi Likolo, kuna na likolo, mpe mabele mpo na kokata makambo ya bato na Ye.
019	PSA	050	005	Alobi: « Bosangisela ngai bayengebene na ngai, ba-oyo basalaki Boyokani elongo na ngai na nzela ya mbeka. »
019	PSA	050	006	Likolo ekopanza sango ya bosembo na Ye, pamba te azali Nzambe ya bosembo.
019	PSA	050	007	Bino bato na ngai, boyoka; nazali koloba na bino! Isalaele, nakoloba mpo na kotelemela yo: « Ngai Nzambe, nazali Nzambe na yo. »
019	PSA	050	008	Nakopamela yo te na tina na bambeka na yo, pamba te bambeka na yo ya kotumba ezalaka tango nyonso liboso na ngai.
019	PSA	050	009	Nakozwa ngombe te kati na ndako na yo to ntaba mobali kati na etonga na yo ya bibwele,
019	PSA	050	010	pamba te banyama nyonso ya zamba ezali ya ngai; ezala ata ebele ya banyama oyo ezali kati na bangomba, nyonso ezali ya ngai.
019	PSA	050	011	Nayebi bandeke nyonso ya bangomba; mpe banyama ya bilanga ezali ya ngai.
019	PSA	050	012	Soki nazalaki na nzala, nalingaki koyebisa yo te, pamba te mokili mpe nyonso oyo ezali kati na yango ezali ya ngai.
019	PSA	050	013	Boni, okanisi penza ete ngai naliaka misuni ya bangombe to namelaka makila ya bantaba?
019	PSA	050	014	Bonzelaka Nzambe matondi lokola mbeka, mpe kokisaka bandayi na yo epai ya Ye-Oyo-Aleki-Likolo.
019	PSA	050	015	Mpe belela ngai na tango ya pasi; nakokangola yo, mpe okopesa ngai nkembo.
019	PSA	050	016	Nzambe alobi na moto mabe: « Mpo na nini opanzaka sango ya mibeko na ngai mpe olobaka na tina na Boyokani na ngai?
019	PSA	050	017	Nzokande oyinaka malako na ngai mpe oyokaka te maloba na ngai?
019	PSA	050	018	Soki omoni moyibi, wana nde osepeli; mpe ovandaka esika moko na bato na bikobo.
019	PSA	050	019	Otikaka monoko na yo kosala mabe, lolemo na yo ebimisaka kaka lokuta.
019	PSA	050	020	Ovandaka mpo na kotonga ndeko na yo, mpe obebisaka lokumu ya bana ya mama na yo.
019	PSA	050	021	Yango nde makambo oyo ozalaki kosala; mpe ngai nabatelaki kimia. Okanisi penza ete ngai nazali lokola yo? Nakopamela yo mpe nakotanda makambo nyonso oyo nazwa yo na miso na yo.
019	PSA	050	022	Bino bato oyo bozali kobosana Nzambe, nabondeli bino: bososola makambo oyo; noki te nakobebisa bino, mpe moto moko te akokangola bino.
019	PSA	050	023	Moto oyo abonzaka matondi lokola mbeka, apesaka ngai lokumu; mpe moto oyo asalaka keba na etamboli na ye, nakotalisa ye lobiko ya Nzambe. »
019	PSA	051	001	Nzembo ya Davidi. Wuta na buku ya mokambi ya bayembi. Eyembamaki tango mosakoli Natan akomaki epai ya Davidi sima na ye kosala ekobo elongo na Batisheba. Oh Nzambe, yokela ngai mawa kolanda bolingo monene na Yo; longola masumu na ngai kolanda mawa monene na Yo!
019	PSA	051	002	Sukola ngai mobimba mpo na kolongola mabe na ngai, mpe petola ngai na masumu na ngai.
019	PSA	051	003	Pamba te nayebi mabe na ngai, mpe masumu na ngai ezalaka tango nyonso liboso na ngai.
019	PSA	051	004	Epai na Yo, epai na Yo kaka, nasali masumu mpe mabe na miso na Yo. Boye, okozala sembo tango okozwa mokano, mpe okozala na pamela te tango okokata makambo.
019	PSA	051	005	Solo, nabotamaki kati na lisumu; wuta na libumu ya mama na ngai, nazali mosumuki.
019	PSA	051	006	Nzokande Yo, osepelaka na bosembo, ata kati na libumu; mpe okoteya ngai bwanya kati na esika ebombama.
019	PSA	051	007	Petola ngai na nzela ya izope, mpe nakokoma peto; sukola ngai, mpe nakokoma pembe koleka mvula ya pembe.
019	PSA	051	008	Sepelisa ngai mpe yokisa ngai nsayi na motema; mpe mikuwa na ngai oyo obukaki ekosepela makasi.
019	PSA	051	009	Kotala lisusu masumu na ngai te, mpe longola bambeba na ngai nyonso.
019	PSA	051	010	Oh Nzambe, mpo na ngai, kela motema ya peto; mpe kati na ngai, yeisa molimo sika mpe elenda.
019	PSA	051	011	Kobengana ngai te mosika ya elongi na Yo, mpe kolongola te kati na ngai Molimo Mosantu na Yo.
019	PSA	051	012	Zongisela ngai esengo ya lobiko na Yo, mpe kabela ngai molimo oyo emibongisi malamu mpo na kolendisaka ngai.
019	PSA	051	013	Nakoteya banzela na Yo epai ya babuki mibeko, mpe bato ya masumu bakozonga epai na Yo.
019	PSA	051	014	Oh Nzambe! Nzambe, Mobikisi na ngai, kangola ngai wuta na mokumba ya makila, mpe lolemo na ngai ekosakola bosembo na Yo.
019	PSA	051	015	Nkolo, fungola bibebu na ngai, mpe monoko na ngai ekokumisa Yo.
019	PSA	051	016	Mpo ete osepelaka na mbeka te, nakobonza te mbeka ya kotumba oyo ondimaka te.
019	PSA	051	017	Nzambe, bambeka oyo osepelaka na yango ezali: molimo oyo ebukani. Nzambe, oyinaka te motema oyo etutami mpe emikitisi.
019	PSA	051	018	Na ngolu na Yo, salela Siona bolamu, tonga bamir ya Yelusalemi.
019	PSA	051	019	Bongo okosepela na bambeka ya bosembo, bambeka ya kotumba mpe makabo ya kokoka; mpe bangombe ya mibali ekobonzama na bitumbelo na Yo.
019	PSA	052	001	Nzembo ya Davidi. Wuta na buku ya mokambi ya bayembi. Eyembamaki tango Doegi, moto ya Edomi, akendeki koyebisa Saulo ete Davidi akoti na ndako ya Ayimeleki. Yo elombe, mpo na nini ozali komikumisa na tina na mabe? Bolingo ya Nzambe emonanaka mikolo nyonso.
019	PSA	052	002	Yo oyo otambolaka na lokuta, lolemo na yo esalaka mabongisi ya libebi, ekosaka lokola mbeli bapelisa malamu.
019	PSA	052	003	Olingaka mabe koleka bolamu, lokuta koleka koloba bosolo.
019	PSA	052	004	Oh lolemo ya lokuta, olingaka maloba nyonso oyo epanzaka.
019	PSA	052	005	Solo, Ye moko Nzambe akobebisa yo mpo na libela, akokanga yo kati na ndako na yo, akobwaka yo libanda mpe akopikola yo na mokili ya bato ya bomoi.
019	PSA	052	006	Bato ya sembo bakomona mpe bakokoma na somo, bakotiola ye na maloba oyo:
019	PSA	052	007	« Tala moto oyo azalaki te kozwa Nzambe lokola ebombamelo na ye, azalaki kotiela bozwi na ye motema, mpe kobakisa makasi na ye na nzela ya kobebisa bato mosusu. »
019	PSA	052	008	Kasi ngai, kati na Ndako na Yo, nazali lokola nzete ya olive oyo etondi na makasa ya mobesu; natiaka tango nyonso elikya na ngai kati na bolingo monene ya Nzambe, mpo na libela.
019	PSA	052	009	Nakosanzola Yo mikolo nyonso, mpo na oyo osali; mpe nazalaka na elikya kati na Kombo na Yo, pamba te ozali malamu mpo na bayengebene na Yo.
019	PSA	053	001	Nzembo ya Davidi. Wuta na buku ya mokambi ya bayembi. Eyembamaki na flite. Bazoba bamilobelaka: « Nzambe azali te. » Makanisi na bango esila kobeba, basalaka makambo mabe mpe ya nkele; moko te asalaka bolamu.
019	PSA	053	002	Wuta na likolo, Nzambe atalaka bato mpo na koluka koyeba soki ezali ata na moko ya mayele, oyo atalelaka Nzambe.
019	PSA	053	003	Bango nyonso bazali batomboki, bango nyonso bamibebisa; moko te asalaka bolamu, ata moto moko te.
019	PSA	053	004	Boni, bato nyonso ya misala mabe bayebi eloko te? Baliaka bato na ngai ndenge baliaka lipa mpe batikala nanu kobelela Nzambe te, bazali penza kososola eloko moko te?
019	PSA	053	005	Somo monene ekokanga bango na esika oyo ezali ata na eloko moko te oyo ekoki kopesa bango somo, pamba te Nzambe apanzi mikuwa ya bato oyo bayei kobundisa yo. Okoyokisa bango soni, pamba te Nzambe abwaka bango.
019	PSA	053	006	Tika ete lobiko ya Isalaele ebimela na Siona! Tango Nzambe akobimisa bato na Ye na bowumbu, bakitani ya Jakobi bakosepela, mpe Isalaele ekozala na esengo.
019	PSA	054	001	Nzembo ya Davidi. Wuta na buku ya mokambi ya bayembi. Eyembamaki na lindanda tango bato ya Zifi bayaki koyebisa Saulo: « Davidi abombami kati na biso. » Oh Nzambe, bikisa ngai na nzela ya Kombo na Yo, longisa ngai na nzela ya nguya na Yo.
019	PSA	054	002	Oh Nzambe, yoka libondeli na ngai, yoka maloba ya monoko na ngai.
019	PSA	054	003	Bapaya batelemi mpo na kobundisa ngai; mpe bato na kanza bazali koluka koboma ngai, batalelaka Nzambe te.
019	PSA	054	004	Tala, Nzambe azali lisungi na ngai, Nkolo azali eyekamelo na ngai.
019	PSA	054	005	Tika ete akweyisela bayini na ngai mabe! Kati na boyengebene na Yo, bebisa bango.
019	PSA	054	006	Nakobonzela Yo mbeka na motema malamu, nakokumisa Kombo na Yo, Oh Yawe, pamba te ozali malamu.
019	PSA	054	007	Okangoli ngai na pasi nyonso; mpe miso na ngai etali lokola molongi ya banguna na ngai.
019	PSA	055	001	Wuta na buku ya mokambi ya bayembi. Eyembamaki na lindanda. Nzembo ya Davidi. Oh Nzambe, yoka libondeli na ngai, komibomba te wana nazali kobelela Yo.
019	PSA	055	002	Yoka ngai mpe yanola ngai. Kati na kolela na ngai, nakomi koyengayenga mpe nazangi kimia,
019	PSA	055	003	mpo na maloba ya monguna na ngai mpe kanda ya moto mabe, pamba te bazali kokweyisela ngai misala mabe mpe konyokola ngai na kanda.
019	PSA	055	004	Motema na ngai etondi na mawa, mpe somo ya kufa ekangi ngai.
019	PSA	055	005	Nakomi kobanga mpe kolenga, somo monene ekangi ngai.
019	PSA	055	006	Nakomi komilobela: « Soki nazalaki ata na mapapu ya ebenga, nalingaki kopumbwa mpo na koluka bopemi;
019	PSA	055	007	nalingaki kokima mosika penza, mpo na kokende kovanda ata na esobe.
019	PSA	055	008	Solo, na lombangu penza, nalingaki kokende koluka ebombamelo mpo na kokima mopepe makasi mpe ekumbaki. »
019	PSA	055	009	Nkolo, bebisa mabongisi ya banguna na ngai mpe kotisa mobulu kati na bango; pamba te, kati na engumba, nazali komona mobulu mpe bokabwani.
019	PSA	055	010	Butu mpe moyi, ezali kotambola na bamir na yango; misala mabe mpe ya kanza etondi kati na yango.
019	PSA	055	011	Banguya oyo ebebisaka ezali kosala kati na yango, minyoko mpe lokuta ezali kosila te.
019	PSA	055	012	Soki monguna nde azalaki kofinga ngai, nalingaki kokanga motema; soki ezalaki mpe moyini nde azalaki kotelemela ngai, nalingaki komibomba mpo ete amona ngai te.
019	PSA	055	013	Kasi ezali yo, moto lokola ngai, oyo otambolaka elongo na ngai, molingami mpe moninga na ngai ya motema
019	PSA	055	014	oyo nazalaki kokabola elongo na yo, pasi mpe basekele tango tozalaki kokende nzela moko na Tempelo ya Nzambe.
019	PSA	055	015	Tika ete kufa ekanga bango na mbalakata mpe bakita ya bomoi kati na mboka ya bakufi; pamba te mabe etondi kati na bandako mpe mitema na bango. (Sheol h7585)
019	PSA	055	016	Mpo na ngai, nabelelaka Nzambe, mpe Yawe akobikisa ngai.
019	PSA	055	017	Tongo, midi, pokwa, nasopaka motema na ngai mpe nalelaka, mpe ayokaka mongongo na ngai.
019	PSA	055	018	Akopesa ngai kimia, akokangola ngai na bitumba oyo babundisaka ngai; pamba te bato oyo batelemeli ngai bazali ebele.
019	PSA	055	019	Nzambe ayokaka, akosambwisa bango penza; akonzaka mpo na libela na libela. Babongolaka mitema te mpe batosaka Nzambe te.
019	PSA	055	020	Abundisi balingami na ye, abebisi boyokani na ye.
019	PSA	055	021	Maloba ya monoko na ye ezalaka sukali, nzokande bitumba evandi kati na motema na ye; maloba na ye ezalaka ya kimia koleka mafuta, nzokande ezali mopanga oyo ezangi ebombelo.
019	PSA	055	022	Bwakela Yawe mokumba na yo, akosunga yo; akotika te ete moto ya sembo akweya mpo na libela.
019	PSA	055	023	Mpe Yo, Nzambe, okobwaka basopi makila mpe bakosi kati na libulu ya libebi; bakokokisa ata kati-kati te ya mikolo ya bomoi na bango. Kasi ngai, natiaka elikya na ngai kati na Yo.
019	PSA	056	001	Wuta na buku ya mokambi ya bayembi. Eyembamaki ndenge moko na « Ebenga ya terebente ya mosika. » Nzembo ya Davidi, tango bato ya Filisitia bakangaki ye kati na mboka Gati. Nzambe, yokela ngai mawa, pamba te bato bazali kotungisa ngai. Babundisaka mpe banyokolaka ngai mikolo nyonso.
019	PSA	056	002	Bayini na ngai batungisaka ngai mikolo nyonso; bato oyo babundisaka ngai na lolendo bazali ebele.
019	PSA	056	003	Mokolo oyo nazalaka na bobangi, natiaka elikya na ngai kati na Yo.
019	PSA	056	004	Epai ya Nzambe, nakumisaka Liloba na Ye; Epai ya Nzambe, natiaka motema mpe nabangaka te. Moto oyo akokufa akoki kosala ngai nini?
019	PSA	056	005	Babongolaka maloba na ngai mikolo nyonso; mabongisi na bango nyonso ezalaka mpo na kosala ngai mabe.
019	PSA	056	006	Basalaka makita, babombamaka, balandaka ngai mpo na kosala ngai mabe.
019	PSA	056	007	Mpo na makambo oyo ya mabe, boni, bazanga etumbu? Oh Nzambe, kweyisela bikolo kanda na Yo!
019	PSA	056	008	Solo, oyebi motango ya matambe ya bomoi na ngai ya mitelengano. Sopa mpinzoli na ngai kati na mbeki na Yo, oyo ezali buku na Yo ya ekaniseli.
019	PSA	056	009	Bongo, na mokolo oyo nakobelela mpo na kosenga lisungi, banguna na ngai bakozonga sima. Na nzela ya likambo yango, nakoyeba ete Nzambe azali mpo na ngai.
019	PSA	056	010	Pembeni ya Nzambe oyo nakumisaka Liloba na Ye, pembeni ya Yawe oyo nakumisaka Liloba na Ye,
019	PSA	056	011	pembeni ya Nzambe oyo natielaka motema mpe nazalaka na bobangi te, moto akoki kosala ngai nini?
019	PSA	056	012	Epai na Yo Nzambe, nakokokisa bandayi na ngai mpe nakobonza bambeka ya matondi.
019	PSA	056	013	Pamba te okangoli ngai na kufa mpe obateli makolo na ngai ete ebeta mabaku te, mpo ete natambola liboso na Yo Nzambe kati na pole ya bomoi.
019	PSA	057	001	Wuta na buku ya mokambi ya bayembi. Eyembamaki ndenge moko na nzembo « Koboma te. » Nzembo ya Davidi, tango Saulo azalaki kolanda ye, mpe tango Davidi abombamaki kati na libulu. Oh Nzambe, yokela ngai mawa! Yokela ngai mawa, pamba te nazali koluka ebombamelo; nazali koluka ebombamelo na se ya mapapu na Yo, kino tango ya pasi ekoleka.
019	PSA	057	002	Nazali koganga epai ya Nzambe-Oyo-Aleki-Likolo, epai ya Nzambe oyo asalelaka ngai bolamu.
019	PSA	057	003	Akotinda wuta na likolo mpe akobikisa ngai, akopamela bato oyo batungisaka ngai. Nzambe akomonisa bolingo mpe boyengebene na Ye.
019	PSA	057	004	Nazali na kati-kati ya bankosi; nalali na kati-kati ya bato oyo babomaka mpe baliaka bato, oyo minu na bango ezali makonga mpe batolotolo, mpe lolemo na bango ezali mopanga ya minu makasi.
019	PSA	057	005	Oh Nzambe, tika ete omitombola na likolo ya Lola; tika ete nkembo na Yo ezala awa na mokili mobimba!
019	PSA	057	006	Batiaki monyama na makolo na ngai mpo ete nakangama, batimolaki libulu liboso na ngai, kasi bango moko nde bakweyaki kati na libulu yango.
019	PSA	057	007	Nzambe, lendisa motema na ngai; Nzambe, lendisa motema na ngai. Nakoyembela Yo mpe nakosanzola Yo na mindule.
019	PSA	057	008	Lokumu na ngai, lamuka! Lindanda mpe nzenze, bolamuka! Nalingi kolamusa tongo.
019	PSA	057	009	Nkolo, nakosanzola Yo kati na mabota, nakosanzola Yo na mindule kati na bikolo.
019	PSA	057	010	Pamba te bolingo na Yo ezali monene, ekenda kino na Lola; mpe bosembo na Yo ekenda kino na mapata.
019	PSA	057	011	Nzambe, tika ete omitombola na likolo ya Lola; mpe tika ete nkembo na Yo etonda na mokili mobimba!
019	PSA	058	001	Wuta na buku ya mokambi ya bayembi. Eyembamaki ndenge moko na « Kobebisa te. » Nzembo ya Davidi. Ezali solo ete bolobaka te tango bokataka makambo? Boni, bana na moto, bosambisaka na bosembo?
019	PSA	058	002	Te, ezala kati na mitema na bino, bosalaka mabongisi ezanga bosembo; botandaka kanza ya maboko na bino kati na mokili.
019	PSA	058	003	Bato mabe babebaka wuta na mbotama na bango, bapengwaka mpe balobaka lokuta wuta na mabumu ya bamama na bango.
019	PSA	058	004	Bazalaka na ngenge lokola ngenge ya nyoka, lokola ngenge ya etupa oyo eyokaka te, oyo ekangaka litoyi na yango,
019	PSA	058	005	oyo eyokaka te ata mingongo ya bato na soloka mpe ya moto ya maji oyo aleki na mayele.
019	PSA	058	006	Nzambe, buka minu na bango kati na minoko na bango; Yawe, buka bambanga ya bana ya bankosi.
019	PSA	058	007	Tika ete balimwa lokola mayi oyo ezali kotiola; Tika ete bambanzi na bango ebukana tango babetaka batolotolo.
019	PSA	058	008	Tika ete balimwa lokola soyi ya mbembe, lokola mwana oyo akomona moyi te mpo ete abimi na zemi oyo esopani.
019	PSA	058	009	Liboso ete banzungu na bino ekutana na moto ya basende, ezala ya mayi to ya kokawuka, bato mabe akolimwa.
019	PSA	058	010	Moto ya sembo akosepela, pamba te akomona Nzambe kozongisela bato mabe, mabe na mabe, mpe akotambola kati na makila na bango.
019	PSA	058	011	Mpe bato bakoloba: « Solo, ezali na lifuti mpo na moto ya sembo; solo, ezali na Nzambe oyo asambisaka mokili. »
019	PSA	059	001	Wuta na buku ya mokambi ya bayembi. Eyembamaki ndenge moko na « Kobebisa te! » tango Saulo atindaki bato kozingela ndako ya Davidi mpo na koboma ye. Nzembo ya Davidi. Oh Nzambe na ngai, kangola ngai wuta na maboko ya banguna na ngai; batela ngai liboso ya banyokoli na ngai.
019	PSA	059	002	Kangola ngai wuta na maboko ya bato ya misala mabe, mpe bikisa ngai liboso ya basopi makila ya bato.
019	PSA	059	003	Yawe, bazali koluka koboma ngai; bato na nguya basaleli ngai likita, nzokande nasali mabe te, nasali na ngai mpe masumu te.
019	PSA	059	004	Nasali mabe ata moko te; kasi bango bazali kopota mbangu, bazali komibongisa. Lamuka mpo na koya kokutana na ngai, mpe tala.
019	PSA	059	005	Yawe, Nzambe-Na-Nguya-Nyonso, Nzambe ya Isalaele, telema mpo na kopesa bikolo nyonso etumbu; koyokela bato nyonso oyo basalaka mabe mawa te.
019	PSA	059	006	Bazongaka na pokwa, bagangaka lokola bambwa mpe batambolaka zingazinga ya engumba.
019	PSA	059	007	Na nzela ya minoko na bango, babimisaka na bibebu na bango maloba oyo ezokisaka lokola mipanga; bamilobelaka: « Nani azali koyoka biso? »
019	PSA	059	008	Kasi Yo, Yawe, osekaka bango, otiolaka bikolo nyonso.
019	PSA	059	009	Nzambe, ozali makasi na ngai, nakotalela Yo; ozali ebombamelo na ngai,
019	PSA	059	010	Nzambe na ngai, oyo nalingaka. Nzambe ayaka kino liboso na ngai, atikaka ngai kotala banguna na ngai.
019	PSA	059	011	Nkolo, nguba na biso, koboma bango te, noki te bato na ngai bakobosana. Na nguya na Yo, sala ete bayengayenga, mpe mema bango kino na se.
019	PSA	059	012	Mpo na masumu ya minoko na bango, mpo na maloba ya bibebu na bango, tika ete bakangama na motambo ya lolendo na bango. Mpo na bilakeli mabe mpe lokuta na bango,
019	PSA	059	013	bebisa bango na kanda na Yo, bebisa bango kino bazala lisusu te. Bongo bakoyeba ete Nzambe azali kokonza kati na Jakobi kino na suka ya mokili.
019	PSA	059	014	Bazongaka na pokwa, bagangaka lokola bambwa mpe batambolaka zingazinga ya engumba.
019	PSA	059	015	Bayengaka-yengaka mpo na koluka bilei; soki batondi te, balekisaka butu na kolelalela.
019	PSA	059	016	Kasi ngai nakoyembela makasi na Yo, nakobetela bolingo na Yo milolo, na tongo, pamba te ozali ebombamelo na ngai, mpe ekimelo na ngai na tango ya pasi.
019	PSA	059	017	Ozali makasi na ngai, nakoyemba mpo na lokumu na Yo; ozali ebombamelo na ngai, oh Nzambe; Nzambe na ngai, oyo nalingaka.
019	PSA	060	001	Wuta na buku ya mokambi ya bayembi. Eyembamaki ndenge moko na « Lisi ya litatoli. » Nzembo ya Davidi mpo na koteya bato. Ayembaki yango tango abundisaki bato ya Siri ya Mezopotami mpe bato ya Siri ya Tsoba, mpe tango Joabi azongaki, sima na ye kolonga bato nkoto zomi na mibale ya Edomi, na bitumba kati na Lubwaku ya Mungwa. Oh Nzambe, obwakaki mpe opanzaki biso, osilikaki penza. Sik’oyo, zongisa biso.
019	PSA	060	002	Solo, oningisaki mabele mpe obukaki yango. Bamba madusu na yango, pamba te ekomi koningana.
019	PSA	060	003	Omonisaki bato na Yo pasi makasi, omelisaki biso vino oyo elangwisaka.
019	PSA	060	004	Opesaki na bato oyo batosaka Yo bendele mpo na koyebisa bango ete bakima liboso ya batolotolo ya banguna.
019	PSA	060	005	Mpo ete balingami na Yo bakangolama, bikisa na nguya ya loboko na Yo ya mobali, mpe yanola biso! Yanola ngai!
019	PSA	060	006	Nzambe alobaki kati na Esika na Ye ya bule: « Nakolonga! Nakokabola Sishemi mpe nakomeka molayi ya lubwaku ya Sukoti.
019	PSA	060	007	Galadi ezali ya ngai, Manase mpe ezali ya ngai; Efrayimi ezali ekoti na ngai ya ebende, mpe Yuda ezali lingenda na ngai ya bokonzi.
019	PSA	060	008	Moabi ezali sani monene oyo nasukolelaka, Edomi ezali esika oyo nabwakaka sandale na ngai. Mpo na Filisitia, nabetaka milolo ya elonga. »
019	PSA	060	009	Nani akomema ngai kino na engumba oyo batonga makasi? Nani akotambolisa ngai kino na Edomi?
019	PSA	060	010	Ezali Yo te, Nzambe oyo obwakaki biso, Nzambe oyo ozalaki lisusu te kokende bitumba elongo na mampinga na biso?
019	PSA	060	011	Yaka kosunga biso, kangola biso liboso ya moyini; pamba te lisungi ya bato ezali pamba.
019	PSA	060	012	Nzokande, elongo na Nzambe, tokosala makambo minene mpe ya kokamwa; ezali Ye nde akonyata banguna na biso.
019	PSA	061	001	Wuta na buku ya mokambi ya bayembi. Eyembamaki na lindanda. Nzembo ya Davidi. Oh Nzambe, yoka koganga na ngai, yoka na bokebi losambo na ngai.
019	PSA	061	002	Wuta na suka ya mokili, nazali kobelela Yo, motema na ngai ebukani! Mema ngai na libanga oyo eleki likolo epai wapi nakokoka te kokoma ngai moko.
019	PSA	061	003	Pamba te, ozali ebombamelo na ngai, ndako molayi batonga makasi, liboso ya banguna na ngai.
019	PSA	061	004	Posa ya motema na ngai ezali: kovanda tango nyonso kati na Ndako na Yo mpe kozwa ebombamelo na se ya mapapu na Yo.
019	PSA	061	005	Pamba te Yo Nzambe, oyokaki bandayi na ngai, opesaki ngai libula ya bato oyo batosaka Kombo na Yo.
019	PSA	061	006	Pesa na mokonzi na biso bomoi molayi; tika ete awumela na bomoi.
019	PSA	061	007	Tika ete awumela na bokonzi libela na libela liboso ya Nzambe! Bolingo mpe boyengebene na Yo ekobatela ye.
019	PSA	061	008	Boye, nakoyemba mikolo nyonso mpo na lokumu ya Kombo na Yo, mpe nakokokisa bandayi na ngai mokolo na mokolo.
019	PSA	062	001	Wuta na buku ya mokambi ya bayembi, kolanda Yedutuni. Nzembo ya Davidi. Solo, nazwaka kimia kati na Nzambe; lobiko na ngai ewutaka epai na Ye.
019	PSA	062	002	Solo, azali libanga mpe lobiko na ngai; azali ebombamelo na ngai, nakoningana te.
019	PSA	062	003	Kino tango nini bokosangela moto moko? Kino tango nini bino nyonso bokosangana mpo na koluka koboma ye lokola mir oyo etengami, lokola lopango oyo esili kokweya?
019	PSA	062	004	Solo, basalaka makita mpo na kokweyisa ye wuta na esika na ye ya likolo, basepelaka kotatola lokuta. Bapambolaka na nzela ya minoko na bango; kasi kati na mitema na bango, balakelaka mabe.
019	PSA	062	005	Oh molimo na ngai, zwa bopemi kati na Nzambe, pamba te elikya na ngai ewutaka epai na Ye.
019	PSA	062	006	Solo, azali libanga mpe lobiko na ngai; azali ebombamelo na ngai, nakoningana te.
019	PSA	062	007	Nzambe azali lobiko mpe nkembo na ngai; libanga ya makasi na ngai mpe ebombamelo na ngai ezali kati na Nzambe.
019	PSA	062	008	Botielaka Ye elikya tango nyonso, bosopaka mitema na bino liboso na Ye, pamba te Nzambe azali ebombamelo mpo na biso.
019	PSA	062	009	Solo, bato bazali lokola molunge, bazali lokola lokuta; Soki batie bango na emekelo kilo, ata molunge ekoleka bango nyonso na kilo.
019	PSA	062	010	Botiaka elikya te na mileki ya moyibi, mpe botielaka yango motema te; soki bomengo na bino ekomi ebele, bokangama na yango te.
019	PSA	062	011	Nzambe alobaki mbala moko, ngai nayokaki mbala mibale: « Pamba te makasi ezali ya Nzambe;
019	PSA	062	012	mpe bolingo ezali ya Nkolo; » mpe « ofutaka moto nyonso kolanda misala na ye. »
019	PSA	063	001	Nzembo ya Davidi. Ayembaki yango tango azalaki kati na esobe ya Yuda. Oh Nzambe, ozali Nzambe na ngai; nazali koluka Yo, molimo na ngai ezali na posa na Yo, bomoi na ngai ezali na posa na Yo makasi, kati na mabele ekawuka mpe ezanga mayi.
019	PSA	063	002	Natalaki Yo kati na Esika ya bule mpo na komona makasi mpe nkembo na Yo.
019	PSA	063	003	Pamba te bolingo na Yo ezali malamu koleka bomoi, bibebu na ngai ekosanzola Yo.
019	PSA	063	004	Boye, nakopambola Yo bomoi na ngai mobimba, nakotombola maboko na ngai mpo na lokumu ya Kombo na Yo.
019	PSA	063	005	Nakotonda lokola moto oyo asili kolia misuni kitoko mpe mafuta; bibebu na ngai ekoganga na esengo mpe monoko na ngai ekokumisa Yo.
019	PSA	063	006	Soki nakanisi Yo na mbeto na ngai, nasambelaka Yo na butu;
019	PSA	063	007	pamba te ozali lisungi mpo na ngai, mpe nagangaka na esengo wana nazali na se ya elili ya mapapu na Yo.
019	PSA	063	008	Nakangami na Yo; loboko na Yo ya mobali esimbi ngai makasi.
019	PSA	063	009	Bato oyo balukaka koboma ngai bakozinda na mabele
019	PSA	063	010	Bakoboma bango na mopanga mpe bakokoma bilei ya bambwa ya zamba.
019	PSA	063	011	Kasi mokonzi akosepela kati na Nzambe; moto nyonso oyo alapaka ndayi na Kombo ya Nzambe akomikumisa mpo na yango, pamba te minoko ya bakosi ekokangama.
019	PSA	064	001	Wuta na buku ya mokambi ya bayembi. Nzembo ya Davidi. Oh Nzambe, yoka mongongo na ngai kati kolela na ngai, batela ngai mosika ya monguna oyo azali kopesa ngai somo.
019	PSA	064	002	Bomba ngai mosika ya mikano ya bato mabe, mosika ya makita ya bato ya misala mabe.
019	PSA	064	003	Bapelisaka lolemo na bango ndenge bapelisaka mopanga, babimisaka maloba ya bololo lokola makonga
019	PSA	064	004	mpo na kobwakela, na kobombama, moto oyo azangi pamela; babangaka te kobwakela ye yango na mbalakata.
019	PSA	064	005	Balendisanaka mpo na mabongisi mabe, bayokanaka kotia mitambo; balobaka: « Nani akomona yango? »
019	PSA	064	006	Basalaka mabongisi ya kosala bato mabe, balobaka: « Toselingwi na mabongisi na biso! » Makanisi mpe motema ya moto ezali mozindo makasi.
019	PSA	064	007	Kasi Nzambe akobwakela bango makonga na Ye na mbalakata; ekozwa mpe ekozokisa bango.
019	PSA	064	008	Maloba na bango moko ekobalukela bango mpe ekomema bango na libebi; mpe moto nyonso oyo akomona bango akoningisa moto.
019	PSA	064	009	Bato nyonso bakokoma kobanga, kopanza sango ya misala ya Nzambe mpe kososola makambo oyo asalaka.
019	PSA	064	010	Moto ya sembo akosepela mpe akomibomba kati na Yawe; bato nyonso oyo bazali na mitema alima bakomikumisa mpo na yango.
019	PSA	065	001	Wuta na buku ya mokambi ya bayembi. Nzembo ya Davidi. Mpo na Yo Nzambe, bozangi makelele ezali lokumu, kati na Siona; mpe mpo na Yo, ndayi ekokokisama.
019	PSA	065	002	Yo oyo oyokaka mabondeli, bato nyonso bakoya epai na Yo.
019	PSA	065	003	Kilo ya bambeba eleki makasi mpo na ngai; kasi Yo, olimbisaka masumu na biso.
019	PSA	065	004	Esengo na moto oyo oponi mpe obulisi mpo ete avanda kati na lopango na Yo. Tokotonda na bolamu ya Ndako na Yo, Tempelo na Yo ya bule.
019	PSA	065	005	Nzambe Mobikisi na biso, oyanolaka biso na bosembo, na nzela ya biloko ya somo; Ozali elikya ya mokili mobimba mpe ya bibale minene.
019	PSA	065	006	Alendisaka bangomba, na nguya na Ye; atondi na mpiko.
019	PSA	065	007	Akitisaka makelele ya bibale minene, makelele ya bambonge na yango mpe makelele ya bikolo.
019	PSA	065	008	Bato oyo bavandaka na basuka ya mokili babangaka tango bamonaka bikamwa na Yo; osalaka ete este mpe weste eganga na esengo.
019	PSA	065	009	Opambolaka mabele, ofulukisaka yango, otondisaka yango na bozwi. Otondisaka moluka ya Nzambe na mayi, obongiselaka bato ble, pamba te otondisaka mayi mpo na yango.
019	PSA	065	010	Olekisaka mayi kati na mikala, okweyisaka mipiku ya mabele, osopelaka mabele mayi mpe opambolaka milona.
019	PSA	065	011	Opambolaka mobu na bolamu na Yo, mpe banzela mike oyo olekelaka ebotaka ebele.
019	PSA	065	012	Bilanga ya esobe etondaka na bilei, mpe bangomba mike etondaka na esengo.
019	PSA	065	013	Bilanga etondaka na bameme mpe bantaba; mabwaku etondaka na ble, egangaka na esengo mpe eyembaka.
019	PSA	066	001	Wuta na buku ya mokambi ya bayembi. Nzembo. Bino bato ya mokili mobimba, bobetela Nzambe maboko!
019	PSA	066	002	Boyemba banzembo ya lokumu mpo na nkembo ya Kombo na Ye, bopesa lokumu na Ye nkembo.
019	PSA	066	003	Boloba na Nzambe: « Tala ndenge nini misala na Yo ebongi na kobanga yango! Mpo na nguya monene na Yo, banguna na Yo bakomi koluka kokoma baninga na Yo.
019	PSA	066	004	Mokili mobimba efukamaka liboso na Yo; bayembaka mpo na lokumu na Yo, basanzolaka Kombo na Yo. »
019	PSA	066	005	Boya kotala misala ya Nzambe! Misala na Ye ya minene mpo na bana ya bato ebongi na kobanga yango.
019	PSA	066	006	Abongolaki ebale monene mabele ya kokawuka; bakatisaki ebale na makolo ekawuka. Tozali kosepela kati na Ye.
019	PSA	066	007	Na nguya na Ye, akonzaka mpo na libela; miso na Ye ekengelaka bikolo. Tika ete batomboki batombokela Ye te.
019	PSA	066	008	Bino bikolo, bopambola Nzambe na biso! Bosala ete lokito ya masanzoli na Ye eyokana!
019	PSA	066	009	Asalaka ete totangama kati na bato ya bomoi. Abatelaki makolo na biso mpo ete tokweya te.
019	PSA	066	010	Pamba te, Nzambe, omekaki biso, olekisaki biso kati na moto ndenge basalaka mpo na palata.
019	PSA	066	011	Okangaki biso kati na motambo; otiaki mikumba ya kilo, na baloketo na biso.
019	PSA	066	012	Otikaki moto komatela biso na moto. Tolekaki kati na moto mpe kati na mayi, mpe obimisaki biso kati na yango mpo na komema biso na bofuluki.
019	PSA	066	013	Nakokota kati na Ndako na Yo, nakomemela Yo makabo ya kotumba, nakokokisa bandayi na ngai epai na Yo.
019	PSA	066	014	Bandayi oyo bibebu na ngai moko etatolaki mpe monoko na ngai elobaki na tango nazalaki kati na pasi.
019	PSA	066	015	Lokola bambeka ya kotumba, nakobonzela Yo banyama minene, bameme elongo na bambeka ya malasi; nakobonzela Yo bangombe mpe bantaba ya mibali.
019	PSA	066	016	Bino nyonso oyo botosaka Nzambe, boya koyoka! Nakoyebisa bino makambo oyo asali mpo na bomoi na ngai.
019	PSA	066	017	Nabelelaki Ye na monoko na ngai, mpe lolemo na ngai ekumisaki Ye.
019	PSA	066	018	Soki nazalaki na masumu kati na motema na ngai, Nkolo alingaki koyoka ngai te.
019	PSA	066	019	Nzokande, Nzambe ayokaki ngai, ayokaki na bokebi libondeli na ngai.
019	PSA	066	020	Tika ete Nzambe akumisama! Aboyaki te koyoka libondeli na ngai mpe kotalisa ngai bolingo na Ye.
019	PSA	067	001	Wuta na buku ya mokambi ya bayembi: nzembo ya koyemba na lindanda. Loyembo. Tika ete Nzambe asalela biso ngolu mpe apambola biso, tika ete angengisela biso elongi na Ye;
019	PSA	067	002	mpo ete toyeba nzela na Yo kati na mokili, mpe lobiko na Yo kati na bikolo nyonso.
019	PSA	067	003	Oh Nzambe, tika ete bikolo ekumisa Yo; tika ete bikolo nyonso ekumisa Yo!
019	PSA	067	004	Tika ete bato basepela, tika ete babeta milolo ya esengo, pamba te okambaka bikolo na bosembo, mpe otambolisaka bato awa na mabele.
019	PSA	067	005	Oh Nzambe, tika ete bikolo ekumisa Yo; tika ete bikolo nyonso ekumisa Yo!
019	PSA	067	006	Mabele eboti bambuma na yango; tika ete Nzambe, Nzambe na biso, apambola biso.
019	PSA	067	007	Tika ete Nzambe apambola biso; tika ete mokili mobimba etosa Ye!
019	PSA	068	001	Wuta na buku ya mokambi ya bayembi. Nzembo ya Davidi. Loyembo. Soki Nzambe atelemi, banguna na Ye bapalanganaka, mpe bayini na Ye bakimaka mosika na Ye.
019	PSA	068	002	Liboso ya Nzambe, bato mabe bakufaka, ndenge milinga elimwaka, mpe mafuta enyangwamaka na moto.
019	PSA	068	003	Liboso ya Nzambe, bato ya sembo basepelaka, batondaka na esengo.
019	PSA	068	004	Boyembela Nzambe, boyemba banzembo mpo na lokumu ya Kombo na Ye. Bofungola nzela mpo na Ye oyo atambolisaka mampinga na Ye kati na esobe. Kombo na Ye ezali Yawe. Botonda na esengo liboso na Ye.
019	PSA	068	005	Kati na Ndako na Ye ya bule, Nzambe azali Tata ya bana bitike, mpe molobeli ya basi bakufisa mibali.
019	PSA	068	006	Nzambe apesaka libota epai ya bato oyo bavandaka bango moko, abimisaka bakangami wuta na minyololo; kasi batomboki batikalaka na mabele ekawuka.
019	PSA	068	007	Oh Nzambe, tango obimaki liboso ya bato na Yo, tango otambolaki na esobe,
019	PSA	068	008	mabele eninganaki, likolo mpe esopaki mayi liboso ya Nzambe, Nzambe ya Sinai; liboso ya Nzambe, Nzambe ya Isalaele.
019	PSA	068	009	Nzambe, osopaki mvula ya mapamboli, olendisaki libula na Yo mpo ete elembaki.
019	PSA	068	010	Oh Nzambe, bato na Yo bavandaka na mokili oyo obongisaki, na boboto na Yo, mpo na mobola.
019	PSA	068	011	Na liloba moko kowuta na Nkolo, basi oyo bamemaka sango basangani bato ebele,
019	PSA	068	012	bakonzi ya mampinga bakimi, bapoti mbangu, mpe mwasi oyo atikali na ndako akaboli bomengo ya bitumba.
019	PSA	068	013	Boni, bokokoba kolala pongi kati na bandako na bino? Mapapu ya ebenga ezipami na se ya palata, mpe bansala na yango ezipami na se ya wolo.
019	PSA	068	014	Tango Nkolo-Na-Nguya-Nyonso abenganaki kuna bakonzi, anokisaki mvula ya pembe na ngomba Tsalimoni.
019	PSA	068	015	Ngomba ya Bashani, ngomba ya Nzambe; ngomba ya Bashani, ngomba ya basonge ebele,
019	PSA	068	016	mpo na nini ozali kosala zuwa, ngomba ya basonge ebele, ngomba oyo Nzambe asepelaka kovanda? Nzokande Yawe akovanda kuna libela na libela.
019	PSA	068	017	Motango ya bashar ya Nzambe ezali ebele, koleka minkoko; Nkolo azali kati na yango, kuna na Sinai, kati na Esika ya bule.
019	PSA	068	018	Yawe Nzambe, tango omataki na likolo, omemaki bakangami, ozwaki makabo epai ya bato, ata epai ya batomboki, mpo ete okoma kovanda kuna.
019	PSA	068	019	Tika ete Nkolo akumisama, mokolo na mokolo! Nzambe Mobikisi na biso alataka makambo na biso.
019	PSA	068	020	Mpo na biso, Nzambe yango azali Nzambe oyo abikisaka; mpe bikuke ya kufa ezali ya Nkolo Yawe.
019	PSA	068	021	Solo, Nzambe apanzaka mito ya banguna na Ye, oyo batambolaka kati na bomoi ya masumu, oyo mito na bango etonda na suki.
019	PSA	068	022	Nkolo alobi: « Wuta na Bashani, nakomema bango; wuta na mozindo ya ebale monene, nakomema bango,
019	PSA	068	023	mpo ete opanza lokolo na yo kati na makila, mpe mpo ete lolemo ya bambwa na yo ezwa eteni na yango. »
019	PSA	068	024	Oh Nzambe, bazali komona ndenge ozali koya; koya ya Nzambe na ngai, ya Mokonzi na ngai, kati na Esika ya bule.
019	PSA	068	025	Bayembi bazali liboso; sima na bango, bato oyo bazali kobeta mandanda ya basinga kati na bilenge basi oyo bazali kobeta bambonda ya mike.
019	PSA	068	026	Bopambola Nzambe kati na mayangani, bopambola Yawe wuta na etima ya Isalaele.
019	PSA	068	027	Kuna, Benjame, leki ya suka, azali kotambolisa bakambi ya Yuda elongo na mampinga na bango, bakambi ya Zabuloni mpe ya Nefitali.
019	PSA	068	028	Nzambe na yo apesi mitindo epai ya makasi na yo; zala makasi. Nzambe, osaleli biso penza makambo.
019	PSA	068	029	Wuta na Tempelo na Yo ya Yelusalemi epai wapi bakonzi bamemelaka Yo makabo,
019	PSA	068	030	bengana ngando oyo ebombami kati na matiti, lisanga ya bangombe ya mibali elongo na bana ngombe ya bikolo oyo batambolaka kati na mbongo ya bibende ya palata, mpe panza bikolo oyo basepelaka na bitumba.
019	PSA	068	031	Bazwi bakobimela na Ejipito; bato ya Kushi bakoya na lombangu, bakotombola maboko epai ya Nzambe.
019	PSA	068	032	Bino, babokonzi ya mabele, boyembela Nzambe; boyemba banzembo mpo na lokumu ya Nkolo!
019	PSA	068	033	Boyembela Ye oyo atambolisaka mampinga kati na likolo, likolo ya libela; oyo, wuta na mongongo na Ye, agangaka makasi.
019	PSA	068	034	Bosakola ete nguya ezali ya Nzambe oyo nkembo na Ye ezali na Isalaele, mpe nguya na Ye ezali kati na mapata.
019	PSA	068	035	Nzambe, wuta kati na bisika na Yo ya bule, obongi na botosi! Nzambe ya Isalaele apesaka na bato na Ye makasi mpe nguya. Tika ete Nzambe akumisama!
019	PSA	069	001	Wuta na buku ya mokambi ya bayembi. Nzembo ya Davidi: ezali ya koyemba lokola « lisi. » Nzambe, bikisa ngai, pamba te mayi ekomi na kingo na ngai.
019	PSA	069	002	Nazali kozinda na potopoto, na mozindo makasi epai wapi eloko ya kosimba ezali te; nakiti na mozindo ya mayi, mbonge ememi ngai.
019	PSA	069	003	Nalembi nzoto likolo ya kobelela lisungi; mongongo na ngai ekawuki, miso na ngai elembi mpo na kotalela Nzambe na ngai.
019	PSA	069	004	Bato oyo bayinaka ngai na kozanga tina bazali ebele koleka motango ya suki ya moto na ngai; ba-oyo balukaka kobebisa bomoi na ngai, oyo bazali banguna na ngai kaka pamba, bazali bato na nguya; bazali kosenga ngai na makasi ete nazongisa eloko oyo nayibaki te.
019	PSA	069	005	Nzambe, oyebi bozoba na ngai, mpe mabe na ngai ezali ya kobombama te na miso na Yo.
019	PSA	069	006	Nkolo Yawe, Mokonzi ya mampinga, tika ete ba-oyo batiaka elikya kati na Yo basila lokumu te likolo na ngai! Nzambe ya Isalaele, tika ete bato oyo balukaka Yo bayokisama soni te likolo na ngai!
019	PSA	069	007	Pamba te nandimi kofingama mpo na Yo, mpe soni ezipi ngai elongi.
019	PSA	069	008	Bandeko na ngai bakomi kozwa ngai lokola moto oyo bayebi te, nakomi lokola mopaya na miso ya bana ya mama na ngai.
019	PSA	069	009	Pamba te bolingo oyo nazali na yango mpo na ndako na Yo ezali kozikisa ngai, mpe mafinga ya bato oyo bafingaka Yo ezali kokweya na moto na ngai.
019	PSA	069	010	Soki naleli mpe nakili bilei, nasengeli kaka kofingama;
019	PSA	069	011	soki nalati saki, bato basalaka masapo mpo na kotiola ngai.
019	PSA	069	012	Bato oyo bavandi na ekuke batiolaka ngai, balangwi masanga bayembaka kombo na ngai kati na banzembo na bango.
019	PSA	069	013	Yawe, nabondeli Yo! Nzambe, tango ekoki, tango ya kotalisa ngai bolingo monene na Yo! Yanola ngai na nzela ya boyengebene mpe lobiko na Yo!
019	PSA	069	014	Bimisa ngai na potopoto, sala ete nazinda lisusu te, nakangolama wuta na maboko ya bayini na ngai mpe nabima na mayi ya mozindo!
019	PSA	069	015	Tika ete mbonge ya mayi emema ngai lisusu te, mozindo emela lisusu ngai te, mpe libulu ekangamela ngai te!
019	PSA	069	016	Yawe, yanola ngai, pamba te bolingo na Yo ezali malamu; baluka epai na ngai, na mawa monene na Yo.
019	PSA	069	017	Kobombela lisusu mosali na Yo te elongi na Yo. Yanola ngai noki, pamba te nazali na pasi.
019	PSA	069	018	Pusana pene na ngai, mpe sikola ngai; kangola ngai wuta na maboko ya bayini na ngai.
019	PSA	069	019	Oyebi ndenge nini nazali kofingama, oyebi soni mpe kosambwa na ngai; banguna na ngai nyonso bazali liboso na Yo.
019	PSA	069	020	Mafinga ezokisi motema na ngai, mpe pota yango ezali kosila te; nazelaki elembo ya mawa kowuta na bato, kasi namonaki yango te; nalukaki babondisi, kasi namonaki bango te.
019	PSA	069	021	Batiaki ngenge kati na bilei na ngai, mpe bamelisaki ngai vino ya ngayi tango nayokaki posa ya mayi.
019	PSA	069	022	Tika ete mesa na bango ekoma motambo liboso na bango, mpe kimia na bango ekoma monyama.
019	PSA	069	023	Tika ete miso na bango ekufa mpo ete bamona lisusu te, mpe babela mikongo mpo na libela.
019	PSA	069	024	Sopela bango kanda makasi na Yo, mpe tika ete kanda na Yo ya makasi ekanga bango.
019	PSA	069	025	Tika ete molako na bango etikala polele, mpe ete moto moko te avanda na bandako na bango ya kapo.
019	PSA	069	026	Pamba te bazali konyokola bato oyo ozokisaki, mpe bazali kopanza sango ya pasi ya bato oyo oyokisaki pasi.
019	PSA	069	027	Bakisa mabe na likolo ya mabe na bango, mpe kokota likambo na bango te na bosembo na Yo.
019	PSA	069	028	Tika ete bakombo na bango elongwa na buku ya bomoi, mpe batangama te na molongo ya bato ya sembo.
019	PSA	069	029	Solo, nazali mobola mpe moto ya pasi; kasi lobiko na Yo, oh Nzambe, ebatelaka ngai.
019	PSA	069	030	Nakoyemba mpo na lokumu ya Kombo ya Nzambe, mpe nakopesa Ye nkembo elongo na matondi.
019	PSA	069	031	Yango nde ekosepelisa Yawe, koleka ngombe oyo ezali na maseke mpe na makolo ekabwana.
019	PSA	069	032	Babola bamoni mpe bazali kosepela. Tika ete mitema na bino oyo bolukaka Nzambe ezala na bomoi!
019	PSA	069	033	Pamba te Yawe ayokaka bato oyo bakelela, mpe atiolaka bato na Ye te ata bazali bakangami kati na boloko.
019	PSA	069	034	Tika ete likolo mpe mabele, bibale minene mpe nyonso oyo ezali kati na yango ekumisa Ye!
019	PSA	069	035	Pamba te Nzambe akobikisa Siona mpe akotonga lisusu bingumba ya Yuda. Bato bakovanda kuna mpe bakozwa yango lokola libula na bango.
019	PSA	069	036	Bakitani ya basali na Ye bakozwa yango lokola libula, mpe bato oyo balingaka Kombo na Ye bakovanda kati na yango.
019	PSA	070	001	Wuta na buku ya mokambi ya bayembi. Nzembo ya Davidi mpo na kokanisa misala ya Nzambe. Nzambe, yaka noki mpo na kangola ngai! Yawe, yaka noki mpo na kosunga ngai!
019	PSA	070	002	Tika ete bato oyo balukaka kufa na ngai bakufa soni mpe basambwa! Tika ete bato oyo bazelaka libebi na ngai bazonga sima mpe bayokisama soni!
019	PSA	070	003	Tika ete bato oyo balobaka na ngai: « Ah! Ah! » bazonga mpo na soni!
019	PSA	070	004	Tika ete bato nyonso oyo balukaka Yo batonda na esengo mpe basepela kati na Yo! Tika ete ba-oyo balingaka lobiko na Yo balobaka tango nyonso: « Nzambe azali monene! »
019	PSA	070	005	Mpo ete nazali mobola mpe moto akelela, Nzambe, yaka noki mpo na kosunga ngai. Yawe, ozali Lisungi mpe Mokangoli na ngai, kowumela te!
019	PSA	071	001	Yawe, ozali ebombamelo na ngai; kondima te ete nayoka soni!
019	PSA	071	002	Na bosembo na Yo, kangola mpe bikisa ngai. Yoka ngai mpe bikisa ngai.
019	PSA	071	003	Zala mpo na ngai ekimelo ya libanga epai wapi nakoki kokende tango nyonso. Ozwaki mokano ya kobikisa ngai, pamba te ozali libanga mpe ndako na ngai batonga makasi.
019	PSA	071	004	Nzambe na ngai, kangola ngai wuta na maboko ya bato mabe, na maboko ya batomboki mpe bato na kanza.
019	PSA	071	005	Nkolo Yawe, ozali elikya na ngai; wuta bolenge na ngai, namipesaka na Yo.
019	PSA	071	006	Wuta mbotama na ngai, natalelaka Yo; Yo nde obimisaki ngai na libumu ya mama na ngai. Nakokumisa Yo tango nyonso.
019	PSA	071	007	Nazali likamwisi mpo na bato ebele; ozali ebombamelo na ngai ya makasi.
019	PSA	071	008	Tika ete monoko na ngai etonda na masanzoli mpo na lokumu na Yo; tika ete etatolaka tango nyonso kongenga ya nkembo na Yo.
019	PSA	071	009	Kobwaka ngai te awa nakomi mobange, kotika ngai te awa makasi na ngai ekomi kosila.
019	PSA	071	010	Pamba te banguna na ngai bazali koloba mabe na tina na ngai, mpe bato oyo balukaka koboma ngai basaleli ngai likita.
019	PSA	071	011	Bazali koloba: « Nzambe asundoli ye; bolanda ye, bokanga ye; moto oyo akokangola ye azali te! »
019	PSA	071	012	Oh Nzambe, kozala mosika na ngai te! Nzambe na ngai, yaka noki mpo na kosunga ngai.
019	PSA	071	013	Tika ete bato oyo bafundaka ngai bakufa soni mpe balimwa! Tika ete ba-oyo balukaka pasi na ngai basambwa mpe bayokisama soni!
019	PSA	071	014	Kasi ngai, nakozala na elikya tango nyonso mpe nakokoba kokumisa Yo.
019	PSA	071	015	Monoko na ngai ekosakola tango nyonso misala ya bosembo mpe ya lobiko na Yo, pamba te nayebi motango na yango te.
019	PSA	071	016	Nkolo Yawe, nakoya epai na Yo mpe nakotatola misala na Yo ya nguya; nakotatola misala malamu ya bosembo na Yo, misala ya bosembo na Yo kaka.
019	PSA	071	017	Nzambe, wuta bolenge na ngai, oteya ngai; mpe kino lelo, nazali kotatola bikamwa na Yo.
019	PSA	071	018	Ezala ndenge nakomi sik’oyo mobange mpe suki na ngai ekomi pembe, oh Nzambe na ngai, kotika ngai te, mpo ete natatola makasi na Yo epai ya bato ya ekeke oyo, mpe misala ya nguya na Yo epai ya bato nyonso oyo bakoya sima.
019	PSA	071	019	Nzambe, bosembo na Yo ekenda kino na likolo, pamba te osalaka makambo minene. Oh Nzambe, nani akokani na Yo?
019	PSA	071	020	Atako osalaki ete tokutana na pasi mingi mpe na makambo ya bololo, kasi okotika lisusu biso kozala na bomoi, okobimisa ngai lisusu wuta na mozindo ya mabele.
019	PSA	071	021	Okomatisa lisusu lokumu na ngai, mpe okobondisa ngai lisusu.
019	PSA	071	022	Nzambe na ngai, nakosanzola Yo na lindanda mpo na boyengebene na Yo; Mosantu ya Isalaele, nakobeta lindanda mpo na lokumu na Yo.
019	PSA	071	023	Nakoganga na esengo tango nakoyemba banzembo mpo na lokumu na Yo, pamba te okangoli bomoi na ngai.
019	PSA	071	024	Lolemo na ngai ekotatola tango nyonso misala ya bosembo na Yo, pamba te bato oyo balukaka pasi na ngai bayokisami soni mpe basambwe.
019	PSA	072	001	Nzembo ya Salomo. Oh Nzambe, pesa na mokonzi mayele na Yo; mpe na mwana ya mokonzi, bosembo na Yo!
019	PSA	072	002	Tika ete asambisa bato na Yo na bosembo; mpe babola na Yo, kolanda boyengebene.
019	PSA	072	003	Bangomba milayi ekomemela bato kimia; mpe bangomba mike, bosembo.
019	PSA	072	004	Akokota likambo ya babola kati na bato, akobikisa bana ya moto akelela mpe akobebisa monyokoli.
019	PSA	072	005	Bongo bakotosa Yo tango nyonso moyi ekongala, tango nyonso sanza ekongenga, na bikeke nyonso.
019	PSA	072	006	Tika ete azala lokola mvula oyo ezali konoka na bilanga oyo balongoli matiti, lokola mamwe oyo ezali kopolisa mabele.
019	PSA	072	007	Na tango na ye, moto ya sembo akokende liboso, mpe kimia ekofuluka kino sanza ekongenga lisusu te.
019	PSA	072	008	Tika ete akonza longwa na ebale moko ya monene kino na ebale mosusu ya monene, longwa na ebale Efrate kino na suka ya mokili.
019	PSA	072	009	Bavandi ya esobe bakofukama liboso na ye, mpe banguna na ye bakolembola putulu.
019	PSA	072	010	Bakonzi ya Tarsisi mpe ya bisanga bakomemela ye mpako ya mokonzi, bakonzi ya Saba mpe ya Seba bakopesa ye makabo.
019	PSA	072	011	Bakonzi nyonso bakofukama liboso na ye, mpe bikolo nyonso ekosalela ye.
019	PSA	072	012	Pamba te akokangola moto akelela oyo azali koganga mpo na kosenga lisungi, mpe mobola oyo azangi mosungi.
019	PSA	072	013	Akoyokela mobola mpe moto akelela mawa, mpe akobikisa moto akelela na kufa;
019	PSA	072	014	akosikola bango na minyoko mpe na makambo na kanza, pamba te bomoi na bango ezali motuya na miso na ye.
019	PSA	072	015	Akozala na bomoi, bakopesa ye wolo ya Saba. Bakobanda kosambela mpo na ye tango nyonso mpe kopambola ye mikolo nyonso.
019	PSA	072	016	Tika ete ble etonda kati na mokili, mbuma na yango ebota ebele na likolo ya bangomba lokola Libani! Wuta na engumba, bato bakozala na bofuluki lokola matiti ya elanga.
019	PSA	072	017	Tika ete kombo na ye ewumela libela na libela, ewumela tango nyonso moyi ekozala, mpo ete bato bakoma kotangaka kombo na ye wana bakobanda kopambolanaka, mpe bikolo nyonso ekoma kobengaka ye: moto ya esengo.
019	PSA	072	018	Tika ete Yawe Nzambe oyo asalaka Ye moko bikamwa, Nzambe ya Isalaele, apambolama!
019	PSA	072	019	Tika ete Kombo na Ye ya nkembo epambolama libela na libela! Tika ete mokili mobimba etonda na nkembo na Ye! Amen! Amen!
019	PSA	072	020	Mabondeli ya Davidi, mwana mobali ya Izayi, esuki awa.
019	PSA	073	001	Nzembo ya Azafi. Solo, Nzambe azali malamu mpo na Isalaele, mpo na bato oyo bazali mitema peto.
019	PSA	073	002	Nzokande mpo na ngai, etikalaki moke ete makolo na ngai eselumuka, etikalaki moke ete nakweya,
019	PSA	073	003	pamba te nazalaki kolula bato ya lofundu tango nazalaki komona kimia ya bato mabe.
019	PSA	073	004	Kino na kufa na bango, bazalaka na mitungisi te, nzoto na bango ezalaka sembesembe.
019	PSA	073	005	Kati na bango, moko te amonaka pasi oyo bato nyonso bamonaka; babelaka te bokono oyo ezwaka bato.
019	PSA	073	006	Yango wana, lolendo ekoma lokola mayaka na bakingo na bango, mpe makambo na kanza ekoma lokola elamba na bango.
019	PSA	073	007	Miso na bango engengaka na bilongi etonda na mafuta; mitema na bango esalaka kaka mabongisi ya mabe;
019	PSA	073	008	batiolaka mpe balobaka mabe, bagangelaka minyoko.
019	PSA	073	009	Minoko na bango etombokelaka Likolo, mpe lolemo na bango esakanelaka mokili.
019	PSA	073	010	Yango wana bato balandaka bango mpe bamelaka maloba na bango lokola mayi.
019	PSA	073	011	Balobaka: « Nzambe akoyeba ndenge nini? Ye-Oyo-Aleki-Likolo azali ata na boyebi? »
019	PSA	073	012	Tala ndenge bato mabe bazalaka: tango nyonso, bazalaka na mitungisi te, mpe bomengo na bango emataka se komata.
019	PSA	073	013	Solo, ezali kaka na pamba nde nabatelaki motema na ngai peto; ezali kaka na pamba nde nasukolaki maboko na ngai mpo ete nasala mabe te!
019	PSA	073	014	Mikolo nyonso, nanyokwamaka; mpe tongo nyonso, nazwaka etumbu.
019	PSA	073	015	Soki nalobi: « Nakoloba lokola bango, » wana nateki penza lokumu ya libota na Yo.
019	PSA	073	016	Tango nakanisaki mpo na koluka kososola, nayokaki pasi na motema
019	PSA	073	017	kino nakendeki na Esika ya bule ya Nzambe mpe nasosolaki ndenge nini bakosuka.
019	PSA	073	018	Solo, otielaka bango biloko ya moselu, okweyisaka bango kati na libebi.
019	PSA	073	019	Ndenge nini babebisamaka mbala moko, bakomaka na suka, mpe somo elimwisaka bango!
019	PSA	073	020	Ndenge ndoto elimwaka soki moto alamuki na pongi, Nkolo, olimwisaka lisolo ya bomoi na bango tango kaka otelemaka.
019	PSA	073	021	Tango motema na ngai ezalaki kotomboka mpe molimo na ngai emitungisaki,
019	PSA	073	022	nasilaki mayele, nakomaki lokola zoba, nakomaki lokola nyama liboso na Yo.
019	PSA	073	023	Nzokande, nazalaka tango nyonso elongo na Yo; osimba ngai na loboko na ngai ya mobali.
019	PSA	073	024	Otambolisaka ngai na nzela ya toli na Yo, mpe, na sima, okoyamba ngai kati na nkembo.
019	PSA	073	025	Kuna na Likolo, nani azali mpo na ngai soki Yo te? Mpe awa na mokili, nasepela na nani soki na Yo te?
019	PSA	073	026	Nzoto na ngai ekoki kobeba, mpe motema na ngai ekoki kolemba; kasi Nzambe azali Libanga mpe libula na ngai mpo na tango nyonso.
019	PSA	073	027	Bato nyonso oyo bazali mosika na Yo bakokufa; obebisaka bato nyonso oyo batosaka Yo te.
019	PSA	073	028	Kasi mpo na ngai, ezali malamu kozala pene ya Nzambe. Nakomisi Nkolo Yawe ebombamelo na ngai, mpo na kopanza sango ya misala na Yo nyonso.
019	PSA	074	001	Nzembo ya Azafi. Oh Nzambe, mpo na nini kosundola biso mpo na tango nyonso? Mpo na nini kongalisa kanda na Yo likolo ya etonga oyo oleisaka?
019	PSA	074	002	Kanisa lisusu lisanga ya bato na Yo, oyo osikola wuta kala, libota oyo okomisa libula na Yo. Kanisa ngomba Siona epai wapi ovandaka.
019	PSA	074	003	Tika ete matambe na Yo ekoma kino na bisika oyo ebebi nye! Kati na Esika na Yo ya bule, monguna abebisi nyonso;
019	PSA	074	004	bayini na Yo bagangi lokola nkosi, ata kati na esika oyo okutanaka na biso, batelemisi bendele na bango lokola elembo.
019	PSA	074	005	Bazali lokola bato oyo basimbi bipasola mpe bazali kokata banzete kati na zamba.
019	PSA	074	006	Babuki-buki bililingi nyonso oyo batobola na mabaya, na nzela ya bipasola mpe bamarto na bango;
019	PSA	074	007	batumbi Esika na Yo ya bule, bakweyisi mpe bakomisi mbindo esika oyo Kombo na Yo evandaka.
019	PSA	074	008	Bazalaki komilobela: « Tokopanza yango nyonso! » Kati na mokili, bazikisi esika nyonso epai wapi bagumbamelaka Nzambe.
019	PSA	074	009	Tozali lisusu komona te bilembo na biso, basakoli bazali lisusu te; mpe moko te kati na biso ayebi tango boni makambo oyo ekowumela.
019	PSA	074	010	Oh Nzambe, kino tango nini monguna akofinga Yo? Boni, akokoba tango nyonso kotiola Kombo na Yo?
019	PSA	074	011	Mpo na nini ozongisi loboko na Yo na sima, loboko na Yo ya mobali? Mpo na nini okangi maboko na Yo?
019	PSA	074	012	Nzokande, Yo Nzambe, ozali Mokonzi na ngai wuta kala; Yo nde omemaka lobiko kati na mokili.
019	PSA	074	013	Yo nde opasolaki ebale na nguya na Yo, opanzaki mito ya bilima ya mayi;
019	PSA	074	014	Yo nde opanzaki mito ya Leviatani mpe opesaki yango lokola bilei epai ya banyama ya esobe;
019	PSA	074	015	Yo nde osalaki ete bitima ya mayi mpe miluka etiola, mpe okawusaki bibale mpo na libela.
019	PSA	074	016	Moyi ezali ya Yo, butu mpe ezali ya Yo; Yo nde osalaki sanza mpe moyi.
019	PSA	074	017	Ezali Yo nde otiaki bandelo nyonso ya mokili, Yo nde osalaki tango ya malili mpe tango ya moyi.
019	PSA	074	018	Yawe, kobosana te ete monguna afingi Yo, ete bato bazanga tina batioli Kombo na Yo!
019	PSA	074	019	Kokaba te bomoi ya ebenga na Yo na monoko ya nyama oyo ezali na nzala, kobosana te mpo na libela bomoi ya babola oyo bazali bato na Yo!
019	PSA	074	020	Tala lisusu Boyokani na Yo! Pamba te, kati na mokili, bisika ya molili ekomi ebele, etondi na makambo na kanza.
019	PSA	074	021	Sala ete moto oyo bazali konyokola azwa lisusu lokumu! Sala ete mobola mpe moto akelela bakumisa Kombo na Yo.
019	PSA	074	022	Oh Nzambe, telema mpe lobela Kombo na Yo! Kanisa lisusu ndenge nini bazoba bafingaka Yo mikolo nyonso!
019	PSA	074	023	Kobosana te makelele ya bayini na Yo, mangungu ya banguna na Yo, oyo ezali kaka komata se komata!
019	PSA	075	001	Wuta na buku ya mokambi ya bayembi. Nzembo ya koyemba lokola « Koboma te! » Nzembo ya Azafi. Nzambe, tozali kosanzola Yo, tozali kosanzola Kombo na Yo; mpo ete Kombo na Yo ezali pene, bato bazali kotatola bikamwa na Yo.
019	PSA	075	002	Olobaki: « Na tango oyo ngai moko nakobongisa, nakokata makambo na bosembo.
019	PSA	075	003	Mokili ekoki kolenga elongo na bavandi na yango nyonso, kasi ezali ngai nde nalendisaka makonzi na yango. »
019	PSA	075	004	Nazali koloba na moto ya lofundu: « Kotombola lisusu mapeka te; » mpe na bato mabe: « Bosala lisusu lolendo te.
019	PSA	075	005	Bomeka lisusu te kosala lofundu mpe koloba na lolendo. »
019	PSA	075	006	Botombwami ewutaka na Este te, na Weste te, ewutaka mpe na esobe te.
019	PSA	075	007	Pamba te ezali Nzambe nde akataka makambo: akitisaka moto songolo mpe atombolaka moto pakala.
019	PSA	075	008	Loboko na Yawe esimbi kopo oyo etondi na vino ya makasi mpe ya bololo. Azali kosopa yango, mpe bato mabe nyonso ya mokili bazali komeka mpe komela yango kino na mbindo oyo etikalaka na se ya kopo.
019	PSA	075	009	Mpo na ngai, nakotatola makambo oyo tango nyonso, nakoyemba mpo na lokumu ya Nzambe ya Jakobi,
019	PSA	075	010	oyo azali koloba: « Nakosilisa makasi nyonso ya bato mabe; kasi nguya ya bato ya sembo ekomata lisusu makasi. »
019	PSA	076	001	Wuta na buku ya mokambi ya bayembi. Ezali ya koyemba na lindanda. Nzembo ya Azafi. Nzambe ayebani kati na Yuda; Kombo na Ye ezali monene kati na Isalaele.
019	PSA	076	002	Ndako na Ye ya kapo ezali na Salemi; mpe esika na Ye ya kovanda ezali na Siona.
019	PSA	076	003	Ezali kuna nde abukaki makonga ya makasi, banguba, mipanga mpe bibundeli nyonso ya bitumba.
019	PSA	076	004	Ozali kongenga lokola mwinda, otonda na lokumu koleka bangomba ya babotoli bomengo ya bitumba.
019	PSA	076	005	Bilombe nyonso ya mpiko bakweyisamaki, balalaki pongi na bango ya suka; basoda nyonso bakokaki lisusu te kotombola maboko.
019	PSA	076	006	Nzambe ya Jakobi, na kanda na Yo, bato oyo babundaka likolo ya bampunda elongo na bampunda bakweyi na somo.
019	PSA	076	007	Solo, ozali somo! Nani akokoka kotelema liboso na Yo soki osiliki?
019	PSA	076	008	Wuta na likolo, osalaka ete mokano na Yo eyokana na matoyi ya bato; mokili ekomaka na kobanga mpe evandaka kimia
019	PSA	076	009	tango, Yo Nzambe, otelemaka mpo na kosambisa mpe kobikisa banyokolami nyonso ya mokili.
019	PSA	076	010	Pamba te kanda makasi ya bato esanzolaka Yo, mpe olataka kanda ya batikali.
019	PSA	076	011	Epai ya Yawe, Nzambe na bino, bopesa bilaka mpe bokokisa yango. Tika ete bato nyonso oyo bazingeli Ye bamemela Nzambe ya somo makabo!
019	PSA	076	012	Abukaka lolendo ya bakambi, mpe bakonzi ya mokili babangaka Ye.
019	PSA	077	001	Wuta na buku ya mokambi ya bayembi, kolanda Yedutuni. Nzembo ya Azafi. Nabelelaka Nzambe na koganga; nabelelaka Nzambe mpo ete ayoka ngai!
019	PSA	077	002	Tango nazalaka na pasi, nalukaka Nkolo; na butu, nalembaka te kotombola maboko na ngai mpe naboyaka kobondisama.
019	PSA	077	003	Nakanisaka Nzambe mpe nalelaka, nakotaka na mozindo ya makanisi mpe nalembaka nzoto.
019	PSA	077	004	Opimelaka miso na ngai pongi, namitungisaka mpe nayebaka lisusu te eloko ya koloba.
019	PSA	077	005	Nakanisaka lisusu mikolo ya kala, mibu nyonso oyo eleka;
019	PSA	077	006	Na butu, nakanisaka lisusu banzembo na ngai; motema na ngai ezongelaka kokanisa, mpe molimo na ngai ekomaka komituna:
019	PSA	077	007	« Boni, Nkolo akobwaka biso penza mpo na libela? Akosalela biso lisusu bolamu te?
019	PSA	077	008	Bolingo na Ye esili penza mpo na libela? Bilaka na Ye ekokokisama te mpo na libela?
019	PSA	077	009	Nzambe abosani solo kosala ngolu? Akangi penza motema na Ye mpo na kanda? »
019	PSA	077	010	Mpe namilobelaka: « Tala likambo oyo ezali kosala ngai pasi: loboko ya mobali ya Ye-Oyo-Aleki-Likolo ebongwani! »
019	PSA	077	011	Nakanisaka misala minene ya Yawe, bikamwa na Yo ya kala.
019	PSA	077	012	Nakanisaka nyonso oyo osalaki kino na bikamwa na Yo.
019	PSA	077	013	Oh Nzambe, banzela na Yo ezali bule; nzambe nini akokani na Yo na monene?
019	PSA	077	014	Ozali Nzambe oyo asalaka bikamwa; olakisi nguya na Yo kati na bikolo.
019	PSA	077	015	Na nguya ya loboko na Yo, okangolaki bato na Yo, bakitani ya Jakobi mpe ya Jozefi.
019	PSA	077	016	Oh Nzambe, mayi emonaki Yo! Mayi emonaki Yo mpe ekomaki kolenga; ezala mozindo ya mayi eninganaki.
019	PSA	077	017	Mapata esopaki mayi ebele, likolo eyokisaki lokito ya kake, mpe makonga na Yo ezalaki koleka-leka na bangambo nyonso.
019	PSA	077	018	Na lokito ya kake na Yo, mikalikali engengisaki mokili, mabele eninganaki mpe elengaki.
019	PSA	077	019	Opasolaki nzela kati na ebale monene, balabala na Yo kati na mayi monene, mpe moto moko te amonaki bilembo ya matambe na Yo.
019	PSA	077	020	Otambolisaki bato na Yo lokola etonga, na loboko ya Moyize mpe ya Aron.
019	PSA	078	001	Nzembo ya Azafi. Bino, bato na ngai, boyoka malako na ngai! Bopesa matoyi na maloba ya monoko na ngai!
019	PSA	078	002	Nakofungola monoko na ngai mpo na lisese, nakosakola makambo oyo ebombama wuta na tango ya kala.
019	PSA	078	003	Makambo oyo toyoka, oyo toyebi, oyo batata na biso bayebisa biso.
019	PSA	078	004	Tokobombela yango bakitani na bango te, kasi tokoloba na bikeke oyo ekoya na sima nkembo ya masanzoli ya Yawe, nguya na Ye mpe bikamwa oyo asalaki.
019	PSA	078	005	Apesaki malako mpo na bolamu ya Jakobi, atiaki mibeko kati na Isalaele, apesaki mitindo epai ya batata na biso ete bateya yango epai ya bana mibali na bango,
019	PSA	078	006	mpo ete bikeke oyo ekoya sima eyeba yango, ekeke ya bana oyo bakobotama. Tika ete batelema mpe bayebisa yango na bana na bango,
019	PSA	078	007	mpo ete batonga elikya na bango kati na Nzambe, babosana te misala ya Nzambe mpe babatela mibeko na Ye.
019	PSA	078	008	Boye, bakozala te lokola bakoko na bango, oyo bazalaki mito makasi mpe batomboki, oyo mitema na bango ezalaki sembo te na miso ya Nzambe, mpe milimo na bango ezangaki boyengebene epai na Ye.
019	PSA	078	009	Bato ya libota ya Efrayimi basimbaki batolotolo, kasi na mokolo ya etumba, bakimaki.
019	PSA	078	010	Babatelaki te Boyokani ya Nzambe mpe baboyaki kotosa mibeko na Ye;
019	PSA	078	011	babosanaki bikamwa na Ye mpe makambo minene oyo atalisaki bango.
019	PSA	078	012	Na miso ya bakoko na bango, asalaki bikamwa kati na Ejipito, na etuka ya Tsoani;
019	PSA	078	013	akabolaki ebale monene mpo na kolekisa bango, atelemisaki mayi lokola mir.
019	PSA	078	014	Na moyi, azalaki kotambolisa bango na nzela ya lipata; mpe na butu, na nzela ya pole ya moto.
019	PSA	078	015	Apasolaki mabanga kati na esobe mpe amelisaki bango mayi ebele, lokola mayi ya bibale;
019	PSA	078	016	abimisaki mayi wuta na libanga mpe asalaki ete etiola lokola mayi ya ebale.
019	PSA	078	017	Kasi bakobaki kaka kosala masumu liboso na Ye, kotombokela Ye-Oyo-Aleki-Likolo, kati na esobe.
019	PSA	078	018	Bamekaki Nzambe na nko, na kosenga bilei kolanda posa na bango.
019	PSA	078	019	Balobaki mabe na tina na Nzambe: « Boni, Ye Nzambe azali penza na makoki ya kopesa biso bilei kati na esobe?
019	PSA	078	020	Solo, abetaki libanga, mayi ebimaki, mpe ebimaki penza ebele. Boni, akokoka lisusu kopesa biso mapa to misuni epai ya bato na Ye? »
019	PSA	078	021	Tango Yawe ayokaki bongo, asilikaki makasi; moto na Ye epelelaki Jakobi, mpe kanda makasi na Ye ekitelaki Isalaele,
019	PSA	078	022	pamba te batiaki elikya na Nzambe te, bandimaki te ete akoki kokangola bango.
019	PSA	078	023	Nzokande, apesaki mitindo na mapata mpe afungolaki bikuke ya likolo,
019	PSA	078	024	anokiselaki bango mana lokola mvula mpo na kopesa bilei, apesaki bango ble ya Likolo.
019	PSA	078	025	Moko na moko aliaki mapa ya ba-anjelu. Atindelaki bango bilei ebele penza.
019	PSA	078	026	Wuta na likolo, atindikaki mosika mopepe ya Este; mpe na nguya na Ye, amemaki mopepe ya Sude.
019	PSA	078	027	Anokiselaki bango misuni lokola putulu, bandeke ebele lokola zelo ya ebale monene;
019	PSA	078	028	akweyiselaki bango yango kati na molako na bango, zingazinga ya bandako na bango ya kapo.
019	PSA	078	029	Baliaki mpe batondaki makasi; Nzambe apesaki bango biloko oyo bazalaki na yango posa.
019	PSA	078	030	Liboso ete posa na bango ekoka, wana bazalaki nanu na minoko etonda na bilei,
019	PSA	078	031	kanda ya Nzambe ekweyelaki bango, abomaki bato minene kati na bango, anyokolaki bilenge ya Isalaele.
019	PSA	078	032	Kasi atako bongo, bakobaki kaka kosala masumu, bandimaki kaka te bikamwa na Ye.
019	PSA	078	033	Boye, asukisaki mikolo ya bomoi na bango lokola mopepe, mpe mibu na bango ya mbotama kati na somo.
019	PSA	078	034	Tango nyonso Nzambe azalaki koboma bango, bazalaki koluka Ye; bazalaki komizongisa noki epai na Ye.
019	PSA	078	035	Bazalaki kozongisa na makanisi na bango ete Nzambe nde azali Libanga na bango, ete Nzambe-Oyo-Aleki-Likolo azali Mosikoli na bango.
019	PSA	078	036	Kasi bazalaki koloba lokuta, minoko na bango ezalaki kokosa Ye;
019	PSA	078	037	mitema na bango ezalaki sembo te na miso na Ye, mpe bazalaki kobuka Boyokani na Ye.
019	PSA	078	038	Nzokande Ye, na mawa na Ye, azalaki kolimbisa mabe na bango na esika ya kobebisa bango; mbala mingi, azalaki kokanga motema na esika ya kopelisela bango kanda na Ye;
019	PSA	078	039	pamba te azalaki koyeba ete bazali kaka bato, bazali kaka lokola mopepe oyo ezali koleka mpe ekozonga lisusu te.
019	PSA	078	040	Mbala mingi, batombokelaki Ye kati na esobe mpe bayokisaki Ye mawa kati na bisika ya kokawuka;
019	PSA	078	041	bazalaki kozongela komeka Nzambe, koyokisa Mosantu ya Isalaele mawa.
019	PSA	078	042	Babosanaki makambo minene oyo asalaki na nguya na Ye, mokolo oyo akangolaki bango wuta na maboko ya monyokoli;
019	PSA	078	043	babosanaki bikamwa oyo asalaki kati na Ejipito, misala minene oyo asalaki kati na etuka ya Tsoani.
019	PSA	078	044	Abongolaki bibale na bango makila; boye, bakokaki lisusu te komela na mayi na bango.
019	PSA	078	045	Atindelaki bango banzinzi oyo eswaka, mpe eliaki bango; mpe magorodo oyo ebebisaki bango.
019	PSA	078	046	Akabaki bambuma ya bilanga na bango epai ya mabanki, mpe mbuma ya mosala na bango epai ya mankoko.
019	PSA	078	047	Abebisaki bilanga na bango ya vino na nzela ya mvula ya mabanga, mpe banzete na bango ya sikomori na nzela ya mvula ya pembe;
019	PSA	078	048	akabaki bameme na bango epai ya mvula ya mabanga, mpe bibwele na bango epai ya kake.
019	PSA	078	049	Atindelaki bango kanda na Ye ya makasi lokola moto: kanda makasi, kotomboka, pasi mpe ba-anjelu oyo babebisaka.
019	PSA	078	050	Apesaki na kanda na Ye nzela ya kopela, abatelaki bango te na kufa; kasi akabaki bango na bokono oyo ebomaka.
019	PSA	078	051	Abomaki bana mibali nyonso ya liboso kati na Ejipito, bambuma ya liboso ya makasi na bango na se ya bandako ya kapo ya Cham.
019	PSA	078	052	Abimisaki bato na Ye lokola etonga, amemaki bango kati na esobe lokola meme;
019	PSA	078	053	atambolisaki bango na kimia penza, babangaki eloko te; mpe ebale monene emelaki banguna na bango.
019	PSA	078	054	Amemaki bango na mokili na Ye ya bule, na ngomba oyo loboko na Ye ya nguya ezwaki;
019	PSA	078	055	abenganaki bikolo liboso na bango, apesaki bango etando lokola libula mpe avandisaki mabota ya Isalaele kati na bandako na bango ya kapo.
019	PSA	078	056	Kasi bamekaki Nzambe, batombokelaki Ye-Oyo-Aleki-Likolo mpe babatelaki te malako na Ye;
019	PSA	078	057	bapengwaki mpe babukaki mibeko ya boyokani, ndenge batata na bango basalaki; batengamaki lokola tolotolo oyo mbanzi na yango ekeyi na mopanzi;
019	PSA	078	058	bayokisaki Ye kanda na nzela ya bisambelo na bango ya likolo ya bangomba, mpe bapelisaki zuwa na Ye na nzela ya banzambe na bango ya bikeko.
019	PSA	078	059	Nzambe ayokaki mpe asilikaki makasi, abwakaki Isalaele mobimba;
019	PSA	078	060	asundolaki Mongombo ya Silo, ndako ya kapo oyo atelemisaki kati na bato,
019	PSA	078	061	akabaki nguya na Ye na bowumbu, mpe lokumu na Ye na maboko ya monguna;
019	PSA	078	062	akabaki bato na Ye na mopanga, mpe asilikelaki libula na Ye.
019	PSA	078	063	Moto etumbaki bilenge mibali, mpe banzembo ya libala eyembamaki lisusu te mpo na lokumu ya bilenge basi.
019	PSA	078	064	Banganga-Nzambe bakufaki na mopanga, mpe basi oyo bakufisaki mibali balelaki te na banzembo ya matanga.
019	PSA	078	065	Nkolo alamukaki lokola moto oyo awuti na pongi, lokola moto oyo abimi na kwiti ya vino;
019	PSA	078	066	azokisaki banguna na Ye na sima, wana bazalaki kokima, ayokisaki bango soni ya libela.
019	PSA	078	067	Asundolaki bandako ya kapo ya Jozefi mpe aboyaki kopona libota ya Efrayimi;
019	PSA	078	068	kasi aponaki libota ya Yuda, ngomba Siona oyo alingaki;
019	PSA	078	069	atongaki Esika na Ye ya bule lokola bisika ya likolo makasi, lokola mabele oyo atia mpo na libela.
019	PSA	078	070	Aponaki Davidi, mosali na Ye, mpe azwaki ye kati na lopango ya meme;
019	PSA	078	071	abengaki ye wuta na sima ya meme oyo azalaki kobatela mpo na kokomisa Ye mobateli ya Jakobi, bato na Ye, mpe ya Isalaele, libula na Ye.
019	PSA	078	072	Davidi abatelaki bango na motema ezanga pamela, mpe akambaki bango na maboko ya mayele.
019	PSA	079	001	Nzembo ya Azafi. Oh Nzambe, tala ndenge bato ya bikolo ya bapaya bakoti na makasi kati na libula na Yo, bakomisi Esika na Yo ya bule mbindo, mpe bakomisi Yelusalemi mipiku ya mabanga!
019	PSA	079	002	Bapesi bibembe ya basali na Yo lokola bilei epai ya bandeke ya likolo, mpe bibembe ya bayengebene na Yo epai ya banyama ya zamba;
019	PSA	079	003	basopi makila na bango lokola mayi zingazinga ya Yelusalemi, mpe moto ya kokunda bango azalaki te!
019	PSA	079	004	Tala ndenge bato ya bikolo oyo ezingeli biso bazali kofinga biso, mpe tokomi lokola eloko ya liseki na miso na bango!
019	PSA	079	005	Kino tango nini, Yawe, okokangela biso kanda? Kino tango nini zuwa na Yo ekopela lokola moto?
019	PSA	079	006	Sopela bikolo oyo eyebi Yo te mpe mikili oyo ebelelaka Kombo na Yo te, kanda makasi na Yo;
019	PSA	079	007	pamba te babebisi Jakobi mpe bapanzi mokili na ye.
019	PSA	079	008	Kotangela biso te masumu na biso ya kala, kokangela biso motema te, yokela biso mawa, pamba te tokomi na suka!
019	PSA	079	009	Nzambe Mobikisi na biso, sunga biso mpo na lokumu ya Kombo na Yo, kangola biso mpe limbisa masumu na biso mpo na Kombo na Yo!
019	PSA	079	010	Mpo na nini bikolo eloba: « Nzambe na bango azali wapi? » Tika ete, na miso na biso, bato ya bikolo bayeba ete ozongiseli bango mabe na mabe, mpo na makila ya basali na Yo, oyo basopaki.
019	PSA	079	011	Tika ete kolela ya bakangami kati na boloko ekoma liboso na Yo! Na nguya monene na Yo, bikisa ba-oyo bazwa etumbu ya kufa!
019	PSA	079	012	Oh Nkolo, zongisela bikolo oyo ezingeli biso, kotiola oyo batiolaki Yo; zongisela bango mbala sambo.
019	PSA	079	013	Mpe biso, bato na Yo, etonga oyo oleisaka, tokosanzola Yo tango nyonso; mpe na bikeke nyonso, tokosakola lokumu na Yo.
019	PSA	080	001	Wuta na buku ya mokambi ya bayembi. Ezali ya koyemba lokola « Lisi ya Mobeko. » Litatoli. Nzembo ya Azafi. Mobateli ya Isalaele, Yo oyo otambolisaka Jozefi lokola etonga ya bameme, yoka; Yo oyo Kiti ya Bokonzi na Yo ezali kati na basheribe, mimonisa
019	PSA	080	002	liboso ya Efrayimi, ya Benjame mpe ya Manase. Monisa nguya na Yo mpe yaka kobikisa biso!
019	PSA	080	003	Oh Nzambe, sala ete tozongela ndenge tozalaki, ngengisela biso elongi na Yo mpo ete tobika.
019	PSA	080	004	Eh Yawe, Nzambe-Na-Nguya-Nyonso, kino tango nini okotombokela mabondeli ya bato na Yo?
019	PSA	080	005	Oleisaki bango lipa esangana na mayi ya miso mpe olangwisaki bango na kopo etonda na mpinzoli;
019	PSA	080	006	okomisaki biso eloko ya kotiola mpo na bazalani na biso, mpe banguna na biso bakomi kotiola biso.
019	PSA	080	007	Nzambe-Na-Nguya-Nyonso, sala ete tozongela ndenge tozalaki, ngengisela biso elongi na Yo mpo ete tobika.
019	PSA	080	008	Nzete ya vino oyo opikolaki wuta na Ejipito, olonaki yango wana obenganaki bikolo ebele.
019	PSA	080	009	Obongiselaki yango mabele mpo ete ezwa misisa mpe etondisa mokili.
019	PSA	080	010	Elili na yango ezipaki bangomba, bitape na yango ezalaki lokola banzete minene ya sedele.
019	PSA	080	011	Epanzaki bitape na yango kino na ebale monene, mpe mito na yango ya sika kino na ebale.
019	PSA	080	012	Mpo na nini otoboli madusu kati na bamir na yango? Tala ndenge baleki nzela bazali kobuka bambuma na yango!
019	PSA	080	013	Ngulu ya zamba ezali kobebisa yango, mpe nyama ya zamba ezali kolia yango.
019	PSA	080	014	Zongela biso lisusu, Nzambe-Na-Nguya-Nyonso! Wuta na likolo, tala mpe mona! Senzela mpo na nzete oyo ya vino!
019	PSA	080	015	Batela nzete oyo loboko na Yo ya mobali elonaki, batela solo mwana oyo Yo moko obokolaki.
019	PSA	080	016	Bakati nzete na Yo ya vino mpe batumbi yango na moto; tika ete bakufa na pamela ya elongi na Yo!
019	PSA	080	017	Tika ete loboko na Yo ezala na likolo ya mokonzi oyo avandi na ngambo ya loboko na Yo ya mobali, mpe na likolo ya mwana na moto oyo Yo moko okomisaki makasi.
019	PSA	080	018	Boye, tokozala lisusu mosika na Yo te; zongisela biso lisusu bomoi, mpe tokobelela Kombo na Yo.
019	PSA	080	019	Yawe, Nzambe-Na-Nguya-Nyonso, sala ete tozongela ndenge tozalaki, ngengisela biso elongi na Yo mpo ete tobika.
019	PSA	081	001	Wuta na buku ya mokambi ya bayembi. Nzembo ya Azafi. Ezali ya koyemba na lindanda ya bato ya Gati. Boganga na esengo epai ya Nzambe, makasi na biso! Bobetela Nzambe ya Jakobi maboko!
019	PSA	081	002	Boyemba banzembo, bobeta bambunda mike, lindanda oyo ebimisaka lokito kitoko mpe nzenze!
019	PSA	081	003	Bobeta kelelo na ebandeli ya sanza, na tango oyo sanza mobimba engengaka, mpo na mokolo ya feti na biso!
019	PSA	081	004	Pamba te ezali mobeko mpo na Isalaele, mpe mokano ya Nzambe ya Jakobi.
019	PSA	081	005	Atiaki yango lokola mobeko mpo na Jozefi tango abundisaki Ejipito. Nazali koyoka lokota oyo nayebi te:
019	PSA	081	006	« Nalongolaki mokumba oyo ezalaki na mapeka na ye, mpe maboko na ye elongwaki na bowumbu ya kosimba bitunga. »
019	PSA	081	007	Tango ozalaki koganga mpo na pasi, nakangolaki yo, nayanolaki yo kati na kake epai wapi nabombamaki, namekaki yo pembeni ya mayi ya Meriba.
019	PSA	081	008	Bato na ngai, boyoka ngai! Mpe nakokebisa bino. Ah Isalaele, soki kaka ozalaki koyokela ngai!
019	PSA	081	009	Okozala na nzambe ya mopaya te kati na yo, okogumbamela nzambe mosusu te, longola kaka ngai!
019	PSA	081	010	Nazali Yawe, Nzambe na yo, oyo abimisaki yo na Ejipito; fungola malamu monoko na yo, mpe nakotondisa yango.
019	PSA	081	011	Kasi bato na ngai bayokaki mongongo na ngai te, Isalaele aboyaki kotosa ngai.
019	PSA	081	012	Mpo na yango, natikaki bango kotambola kolanda baposa ya mitema makasi na bango; mpe balandaki makanisi na bango.
019	PSA	081	013	Soki bato na ngai bazalaki koyokela ngai, soki Isalaele azalaki kolanda banzela na ngai,
019	PSA	081	014	nalingaki mbala moko koyokisa banguna na bango soni mpe kobundisa bayini na bango.
019	PSA	081	015	Mpe bato oyo bayinaka Yawe balingaki komikitisa liboso na Ye, mpe etumbu na bango elingaki kowumela mpo na libela.
019	PSA	081	016	Yawe alingaki koleisa Isalaele bilei ya kitoko mpe kotondisa bango na mafuta ya nzoyi.
019	PSA	082	001	Nzembo ya Azafi. Nzambe atelemi kati na lisanga na Ye, azali kokata makambo kati na banzambe.
019	PSA	082	002	Kino tango nini bokokata makambo na bosembo te mpe bokokotela bato mabe?
019	PSA	082	003	Bolongisa moto oyo azangi makasi mpe mwana etike, bokata likambo ya moto ya mawa mpe ya mobola;
019	PSA	082	004	bopesa bonsomi na moto oyo azangi makasi mpe na mobola, bokangola bango wuta na maboko ya bato mabe.
019	PSA	082	005	Bazangi boyebi mpe bososoli, bazali koyengayenga kati na molili; miboko nyonso ya mokili ezali koningana.
019	PSA	082	006	Nalobaki: « Bozali banzambe, bozali bino nyonso bana ya Ye-Oyo-Aleki-Likolo! »
019	PSA	082	007	Nzokande, bokufaka lokola bato nyonso mpe bokweyaka lokola bakambi.
019	PSA	082	008	Nzambe, telema, sambisa mokili; pamba te bikolo nyonso ezali libula na Yo.
019	PSA	083	001	Nzembo ya Azafi. Oh Nzambe, kovanda nye te! Nzambe, kokanga monoko na Yo te, kotikala kimia te!
019	PSA	083	002	Tala ndenge banguna na Yo bazali kotomboka; tala ndenge bayini na Yo bazali kotombola mito na bango!
019	PSA	083	003	Bazali kosalela bato na Yo likita, kokanela bato oyo obatelaka.
019	PSA	083	004	Bazali koloba: « Boya, toboma bango nyonso mpo ete ekolo na bango ezala lisusu te, mpo ete batanga lisusu kombo ya Isalaele te. »
019	PSA	083	005	Basangani mpe bayokani, basali boyokani mpo na kotelemela Yo:
019	PSA	083	006	bato ya Edomi mpe bato ya Isimaeli, bato ya Moabi mpe bato ya Agari,
019	PSA	083	007	Gebali, Amoni mpe Amaleki, bato ya Filisitia elongo na bato ya Tiri.
019	PSA	083	008	Bato ya Asiri mpe basangani elongo na bango mpo na kobakisa bakitani ya Loti makasi.
019	PSA	083	009	Sala bango ndenge osalaki Madiani, ndenge osalaki Sisera mpe Yabini, kuna na mayi ya Kishoni.
019	PSA	083	010	Babebisamaki na Eyini-Dori, bakomaki lokola matiti ya kopola mpo na mabele.
019	PSA	083	011	Sala bato na bango ya lokumu ndenge osalaki Orebi mpe Zeebi; mpe sala bakambi na bango ndenge osalaki Zeba mpe Tsalimuna
019	PSA	083	012	oyo bazalaki koloba: « Tobotola mabele ya Nzambe! »
019	PSA	083	013	Nzambe na ngai, balola bango lokola matiti oyo mopepe ezali kopumbwisa.
019	PSA	083	014	Ndenge moto ezikisaka zamba, ndenge moto makasi ezikisaka bangomba,
019	PSA	083	015	landa bango na nzela ya mopepe na Yo mpe bangisa bango na nzela ya mopepe makasi na Yo!
019	PSA	083	016	Yawe, tondisa bilongi na bango na soni mpo ete baluka Kombo na Yo!
019	PSA	083	017	Tika ete soni mpe somo makasi elata bango mpo na libela! Tika ete bakufa na soni!
019	PSA	083	018	Tika bayeba ete Yo, oyo Kombo na Yo ezali Yawe, ozali Ye-Oyo-Aleki-Likolo kati na mokili mobimba!
019	PSA	084	001	Wuta na buku ya mokambi ya bayembi. Nzembo ya bana ya Kore. Ezali ya koyemba na lindanda ya bato ya Gati. Yawe, Mokonzi ya mampinga, tala ndenge bisika oyo ovandaka ezali kopesa posa!
019	PSA	084	002	Nzoto na ngai mobimba ebukani pene nakufa mpo na posa makasi ya lopango ya Yawe! Motema mpe nzoto na ngai ezali koganga epai ya Nzambe na bomoi.
019	PSA	084	003	Ndeke ya moke ezwaka esika ya kovanda, mpe mbilambila esalaka zala epai wapi etiaka bana na yango, pene ya bitumbelo na Yo, Yawe, Mokonzi ya mampinga, Mokonzi na ngai mpe Nzambe na ngai.
019	PSA	084	004	Esengo na bavandi ya Ndako na Yo! Bakokumisa Yo tango nyonso!
019	PSA	084	005	Esengo na bato oyo bazwaka makasi kati na Yo; bakendaka na esengo na Tempelo na Yo!
019	PSA	084	006	Tango bakatisaka Lubwaku ya Baka, bakomisaka yango esika oyo etonda na bitima ya mayi, mpe mvula etondisaka yango na mapamboli.
019	PSA	084	007	Makasi na bango ebakisamaka tango nyonso kino bakomaka na Siona, liboso ya Nzambe.
019	PSA	084	008	Yawe, Nzambe-Na-Nguya-Nyonso, yoka losambo na ngai! Nzambe ya Jakobi, yoka ngai!
019	PSA	084	009	Oh Nzambe, Yo oyo ozali nguba na biso, tala! Tala elongi ya mopakolami na Yo!
019	PSA	084	010	Lokola kovanda mokolo moko kati na lopango na Yo eleki kovanda mikolo nkoto moko na esika mosusu, naponaki kotelema na ekotelo ya Ndako ya Nzambe na ngai na esika ete navanda kati na bandako ya kapo ya bato mabe.
019	PSA	084	011	Pamba te, mpo na biso, Yawe Nzambe azali moyi mpe nguba; Yawe apesaka ngolu mpe nkembo, aboyaka kopesa eloko moko te epai ya bato oyo batambolaka bazanga pamela.
019	PSA	084	012	Yawe, Mokonzi ya mampinga, esengo na moto oyo atiaka elikya kati na Yo!
019	PSA	085	001	Wuta na buku ya mokambi ya bayembi. Nzembo ya bana ya Kore. Yawe, osalelaki mboka na Yo bolamu, ozongisaki bato ya Jakobi, oyo bazalaki na bowumbu,
019	PSA	085	002	olimbisaki mabe ya bato na Yo mpe olongolaki masumu na bango nyonso.
019	PSA	085	003	Otikaki kanda na Yo nyonso ya makasi mpe okitisaki motema na Yo.
019	PSA	085	004	Nzambe Mobikisi na biso, zongela biso! Longola kanda na Yo na tina na biso!
019	PSA	085	005	Boni, okosilikela biso penza mpo na libela? Okokangela penza biso kanda mpo na tango nyonso?
019	PSA	085	006	Okozongisela biso lisusu bomoi te mpo ete bato na Yo basepela kati na Yo?
019	PSA	085	007	Yawe, talisa biso bolingo na Yo, mpe pesa biso lobiko na Yo!
019	PSA	085	008	Yawe, nakoyoka maloba na Nzambe; pamba te alobaka mpo na kimia ya bato na Ye mpe ya bayengebene na Ye. Kasi tika ete bazongela te botomboki na bango.
019	PSA	085	009	Solo, lobiko na Ye ezali pene ya bato oyo batosaka Ye mpo ete nkembo na Ye ewumela kati na mboka na biso.
019	PSA	085	010	Bolingo mpe boyengebene ekutanaka, bosembo mpe kimia eyambanaka.
019	PSA	085	011	Bosolo ebotaka wuta na mabele, mpe bosembo etalaka wuta na likolo.
019	PSA	085	012	Ye moko Yawe akopesa esengo, mpe mabele na biso ekobota bambuma.
019	PSA	085	013	Bosembo etambolaka liboso na Ye mpe elakisaka nzela oyo ekolekela.
019	PSA	086	001	Libondeli ya Davidi. Yawe, yoka mpe yanola ngai; pamba te nazali mobola mpe moto akelela.
019	PSA	086	002	Batela bomoi na ngai, pamba te nazali moyengebene na Yo. Yo, Nzambe na ngai, bikisa ngai, mosali na Yo, oyo natiaka elikya kati na Yo.
019	PSA	086	003	Oh Nkolo, yokela ngai mawa; pamba te nabelelaka Yo tango nyonso!
019	PSA	086	004	Nkolo, sepelisa motema na ngai, mosali na Yo, pamba te natombolaka molimo na ngai epai na Yo.
019	PSA	086	005	Nkolo, ozali malamu, olimbisaka, otonda na bolingo mpo na bato nyonso oyo babelelaka Yo.
019	PSA	086	006	Yawe, yoka losambo na ngai, yoka libondeli na ngai!
019	PSA	086	007	Na mokolo ya pasi na ngai, nabelelaka Yo, pamba te oyanolaka ngai.
019	PSA	086	008	Nkolo, nzambe moko te ekokani na Yo, kati na banzambe; moko te ekoki kosala makambo oyo Yo osalaka.
019	PSA	086	009	Nkolo, bikolo nyonso oyo osala ekoya kogumbama liboso na Yo mpe ekoya kopesa Kombo na Yo nkembo.
019	PSA	086	010	Pamba te ozali monene mpe osalaka bikamwa; Yo kaka nde ozali Nzambe.
019	PSA	086	011	Yawe, lakisa ngai nzela na Yo, mpe nakotambola kolanda bosolo na Yo. Pesa ngai motema ya sembo mpo ete natosa Yo.
019	PSA	086	012	Nkolo, Nzambe na ngai, nakosanzola Yo, na motema na ngai mobimba, nakopesa Kombo na Yo nkembo mpo na Yo libela.
019	PSA	086	013	Pamba te bolingo na Yo mpo na ngai ezali monene, mpe okangolaki ngai wuta na mozindo ya mboka ya bakufi. (Sheol h7585)
019	PSA	086	014	Nzambe, bato ya lofundu bazali kobundisa ngai, mpe ngulupa ya bato na kanza bazali koluka koboma ngai; batosaka Yo ata moke te.
019	PSA	086	015	Kasi Yo Nkolo, ozali Nzambe na mawa mpe na ngolu, osilikaka noki te, otonda na bolingo mpe na boyengebene.
019	PSA	086	016	Balola elongi na Yo epai na ngai mpe yokela ngai mawa; pesa ngai, mosali na Yo, makasi mpe bikisa ngai mwana ya mwasi mosali na Yo!
019	PSA	086	017	Salela ngai elembo ya boboto na Yo mpo ete banguna na ngai bamona yango mpe bakufa soni! Yawe, ozali Mosungi mpe Mobondi na ngai.
019	PSA	087	001	Nzembo ya bana ya Kore. Yawe atia moboko ya Siona na likolo ya bangomba ya bule.
019	PSA	087	002	Yawe alingaka bikuke ya Siona koleka bandako nyonso ya Jakobi.
019	PSA	087	003	Oh engumba ya Nzambe, maloba ya nkembo ezali kolobama na tina na yo!
019	PSA	087	004	Kati na bato oyo bayebi ngai, natangi Rahavi mpe Babiloni. Ezali kuna na Siona nde Filisitia, Tiri mpe Kushi ebimela.
019	PSA	087	005	Na tina na Siona, maloba oyo ekolobama: « Bato nyonso babimela awa, mpe ezali Ye-Oyo-Aleki-Likolo nde alendisaka yango. »
019	PSA	087	006	Tango Yawe akomaki kati na buku ya bikolo, akomaki boye mpo na moko na moko kati na bango: « Moto songolo abotama kati na Siona! »
019	PSA	087	007	Mpe tango bayembaka mpe babinaka, balobaka: « Bitima na ngai nyonso ezali kati na yo! »
019	PSA	088	001	Wuta na buku ya mokambi ya bayembi. Nzembo ya bana ya Kore. Ezali ya koyemba na flite. Nzembo ya Emani, moto ya Ezera. Yawe, ozali Nzambe; Yo nde obikisaka ngai! Butu mpe moyi, nagangaka epai na Yo!
019	PSA	088	002	Tika ete losambo na ngai ekoma epai na Yo; Yoka koganga na ngai!
019	PSA	088	003	Pamba te bomoi na ngai etondi na pasi mpe nakomi pene ya kokufa. (Sheol h7585)
019	PSA	088	004	Batie ngai na molongo ya bato oyo bazali kokende na kunda; nakeseni ata moke te na moto oyo azali lisusu na makasi te.
019	PSA	088	005	Nakomi moko kati na bakufi, lokola bato oyo basila kokufa na bitumba mpe bazali sik’oyo kati na kunda, lokola bato oyo okanisaka lisusu te, pamba te obatelaka bango lisusu te.
019	PSA	088	006	Obwaki ngai na libulu ya mozindo makasi, kati na mozindo ya molili.
019	PSA	088	007	Kanda na Yo ya makasi ekweyeli ngai, bambonge na yango nyonso ezali konyokola ngai.
019	PSA	088	008	Okaboli ngai na balingami na ngai ya motema, okomisi ngai eloko ya nkele na miso na bango; nakomi lokola mokangami kati na boloko, nakoki kobima te!
019	PSA	088	009	Miso na ngai ezali komona lisusu te mpo na pasi; nzokande nabelelaka Yo, Yawe, mikolo nyonso, natombolaka maboko na ngai epai na Yo!
019	PSA	088	010	Boni, okosala bikamwa mpo na bakufi? Boni, bakufi bakoki kotelema mpo na kosanzola Yo?
019	PSA	088	011	Boni, bolingo na Yo etatolamaka kati na kunda, mpe bosembo na Yo, kati na mboka ya bakufi?
019	PSA	088	012	Boni, bikamwa na Yo eyebani kati na molili, mpe bosembo na Yo, kati na mokili ya bato oyo babosana?
019	PSA	088	013	Kasi ngai, nazali kobelela nde Yo, Yawe; nabondelaka Yo tongo nyonso.
019	PSA	088	014	Yawe, mpo na nini kobwaka ngai mpe kobombela ngai elongi na Yo?
019	PSA	088	015	Wuta bolenge na ngai, nazali mobola mpe moto na pasi; mpe okweyiselaka ngai makambo na Yo ya somo! Solo, elikya esili ngai!
019	PSA	088	016	Kanda makasi na Yo ebetaka ngai, minyoko oyo ewutaka epai na Yo ekomisaka ngai moto pamba.
019	PSA	088	017	Ezingelaka ngai mikolo nyonso, lokola mayi, na bangambo nyonso.
019	PSA	088	018	Okaboli ngai na baninga mpe balingami na ngai, natikali na moninga kaka moko ya motema: molili!
019	PSA	089	001	Maloba ya Etani, moto ya Ezera. Nakoyemba tango nyonso bolingo ya Yawe; monoko na ngai ekosakola boyengebene na Yo libela na libela.
019	PSA	089	002	Solo, nazali kotatola yango: « Miboko ya bolingo na Yo ezali na suka te; ovandisi boyengebene na Yo kati na likolo. »
019	PSA	089	003	Olobaki: « Nasali boyokani elongo na moponami na ngai, nalapi ndayi epai ya mosali na ngai, Davidi:
019	PSA	089	004	‹ Nakokomisa yo libota ya bokonzi mpo na tango nyonso mpe nakolendisa kiti na yo ya bokonzi mpo na seko. › »
019	PSA	089	005	Yawe, Lola esanzolaka misala na Yo ya kokamwa mpe bosembo na Yo kati na lisanga ya basantu.
019	PSA	089	006	Nani akokani na Yawe kuna na likolo? Nani akokani na Yawe kati na mampinga ya likolo?
019	PSA	089	007	Azali Nzambe ya somo kati na lisanga ya basantu; solo, azali somo koleka ba-oyo nyonso bazingeli Ye.
019	PSA	089	008	Yawe, Nzambe-Na-Nguya-Nyonso, nani azali na nguya lokola Yo? Nani, oh Yawe? Boyengebene na Yo ezingeli Yo.
019	PSA	089	009	Yo nde okonzaka lolendo ya ebale monene mpe okitisaka bambonge na yango soki etomboki.
019	PSA	089	010	Yo nde olongaki Rahavi, dalagona ya Ejipito, kino koboma ye; mpe, na nguya na Yo, opanzaki banguna na Yo.
019	PSA	089	011	Likolo ezali ya Yo; mabele mpe ezali ya Yo! Yo nde osala mokili mpe nyonso oyo ezali kati na yango.
019	PSA	089	012	Yo nde okela Nor mpe Sude; Tabori mpe Erimoni egangaka na esengo mpo na lokumu ya Kombo na Yo.
019	PSA	089	013	Loboko na Yo ezali na makasi, loboko na Yo ezali na nguya, loboko na Yo ya mobali oyo otombola.
019	PSA	089	014	Bosembo mpe alima ezali miboko ya Kiti ya Bokonzi na Yo, boyengebene mpe bolingo etambolaka liboso na Yo.
019	PSA	089	015	Esengo na bato oyo bayebi kobetela Yo maboko! Yawe, batambolaka na pole ya elongi na Yo,
019	PSA	089	016	basepelaka mikolo nyonso na Kombo na Yo, basanzolaka bosembo na Yo.
019	PSA	089	017	Pamba te ozali nkembo mpe nguya na bango; mpe olongisaka biso na ngolu na Yo.
019	PSA	089	018	Yawe azali nguba na biso; Mosantu ya Isalaele azali Mokonzi na biso.
019	PSA	089	019	Mokolo moko, olobaki na bayengebene na Yo kati na emoniseli: « Nasungaki elombe moko ya bitumba, natombolaki elenge mobali moko kati na bato na ngai;
019	PSA	089	020	namonaki Davidi, mosali na ngai; napakolaki ye mafuta na ngai ya bule.
019	PSA	089	021	Nakobatela ye na loboko na ngai ya nguya, mpe loboko na ngai ekokomisa ye makasi.
019	PSA	089	022	Monguna akobimela ye ata moke te na pwasa, moto mabe akokoka konyokola ye te.
019	PSA	089	023	Nakobebisa banguna na ye liboso na ye mpe nakoboma bayini na ye.
019	PSA	089	024	Bolingo mpe boyengebene na ngai ekozala elongo na ye; mpe na Kombo na Ngai, akotombola elongi.
019	PSA	089	025	Nakotia ebale monene na se ya loboko na ye, mpe bibale, na se ya loboko na ye ya mobali.
019	PSA	089	026	Akobelela ngai boye: ‹ Ozali Tata na ngai, Nzambe na ngai, Libanga mpe Mobikisi na ngai! ›
019	PSA	089	027	Mpe ngai, nakokomisa ye mwana na ngai ya liboso, mokonzi oyo aleki na kotombwama kati na bakonzi ya mokili.
019	PSA	089	028	Nakobatela mpo na seko bolingo na ngai mpo na ye; boyokani na ngai elongo na ye ekotikala kobeba te.
019	PSA	089	029	Nakobatela mpo na libela libota na ye ya bokonzi, mpe kiti na ye ya bokonzi ekowumela ndenge moko na likolo.
019	PSA	089	030	Soki bana na ye basundoli mibeko na ngai mpe balandi bosembo na ngai te,
019	PSA	089	031	soki babuki mitindo na ngai mpe babateli te mibeko na ngai,
019	PSA	089	032	nakopesa bango etumbu na nzela ya lingenda, mpo na botomboki na bango, mpe na nzela ya makofi, mpo na masumu na bango;
019	PSA	089	033	kasi nakowangana te bolingo na ngai mpe nakobongola te boyengebene na ngai.
019	PSA	089	034	Nakosambwisa te boyokani na ngai mpe nakobongola te maloba na ngai.
019	PSA	089	035	Nalapaki yango na ndayi mbala moko mpo na libela na Kombo ya bosantu na ngai: ‹ Nakokosa Davidi te! ›
019	PSA	089	036	Libota na ye ya bokonzi ekowumela mpo na libela, mpe kiti na ye ya bokonzi ekowumela lokola moyi liboso na ngai.
019	PSA	089	037	Solo, lokola sanza, ekowumela na bokonzi mpo na libela. Motatoli oyo azali kuna kati na likolo akoki kokosa te. »
019	PSA	089	038	Nzokande, obwakaki, omonaki pamba, osilikelaki mopakolami na Yo!
019	PSA	089	039	Owanganaki boyokani oyo osalaki elongo na mosali na Yo, obwakaki na mabele mpe osambwisaki motole na ye.
019	PSA	089	040	Otobolaki madusu kati na bamir na ye nyonso mpe obukaki bandako na ye, oyo batonga makasi;
019	PSA	089	041	bato nyonso oyo balekaki wana babotolaki ye biloko, mpe bavandi ya pembeni na ye bakomaki kotiola ye.
019	PSA	089	042	Obakisaki makasi ya bayini na ye mpe otondisaki banguna na ye nyonso na esengo,
019	PSA	089	043	osalaki kutu ete mopanga na ye ebalukela ye moko mpe osungaki ye te na bitumba;
019	PSA	089	044	osilisaki kongenga ya lokumu na ye, obwakaki kiti na ye ya bokonzi na mabele;
019	PSA	089	045	okomisaki moke mikolo ya bolenge na ye mpe olatisaki ye kazaka ya soni.
019	PSA	089	046	Yawe, kino tango nini? Okomibomba penza tango nyonso? Kino tango nini kanda na Yo ekongala lokola moto?
019	PSA	089	047	Kanisa motango ya mikolo ya bomoi na ngai! Okelaki penza bato mpo na suka oyo ezanga ata tina!
019	PSA	089	048	Moto nani akoki kozala na bomoi mpe azanga komona kufa? Nani akolonga kokima nguya ya mboka ya bakufi? (Sheol h7585)
019	PSA	089	049	Nkolo, wapi bolingo na Yo ya kala oyo alakaki Davidi na boyengebene na Yo na nzela ya ndayi?
019	PSA	089	050	Nkolo, kanisa ndenge bazali kosakanela basali na Yo; kobosana te ete namemi mokumba ya bato oyo nyonso!
019	PSA	089	051	Yawe, kanisa mafinga ya banguna na Yo, oyo batiolaka bomoi ya mopakolami na Yo!
019	PSA	089	052	Tika ete Yawe apambolama libela na libela!
019	PSA	090	001	Losambo ya Moyize, moto na Nzambe. Oh Nkolo, ozalaki ekimelo na biso, na bikeke nyonso.
019	PSA	090	002	Liboso ete bangomba ezala, liboso ete okela mabele mpe mokili, libela na libela, ozali Nzambe.
019	PSA	090	003	Ozongisaka moto na putulu, pamba te oloba: « Bino bato, bozonga na putulu! »
019	PSA	090	004	Na miso na Yo, mibu nkoto moko ezali lokola mokolo ya lobi oyo esili koleka, lokola ngonga moko ya butu.
019	PSA	090	005	Olekisaka yango lokola pongi ya butu, oyo na tongo, esilaka lokola lititi.
019	PSA	090	006	Na tongo, ebimisaka fololo mpe etelaka noki; kasi na pokwa, enzulukaka mpe ekawuki.
019	PSA	090	007	Kanda na Yo elembisaka biso nzoto, mpe kanda makasi na Yo epesaka biso bobangi.
019	PSA	090	008	Otiaka masumu na biso liboso na Yo mpe obimisaka na polele makambo oyo tobombaka.
019	PSA	090	009	Mikolo nyonso ya bomoi na biso elimwaka mpo na kanda na Yo, mpe mibu na biso esilaka lokola kolela.
019	PSA	090	010	Molayi ya bomoi na biso ekoki kozala mibu tuku sambo to mibu tuku mwambe mpo na bato oyo baleki makasi; nzokande, etondi na pasi mpe na minyoko, pamba te elekaka noki, mpe tolimwaka.
019	PSA	090	011	Nani ayebi makasi ya kanda na Yo? Moto oyo azalaka na botosi mingi epai na Yo asosolaka malamu kanda makasi na Yo.
019	PSA	090	012	Lakisa biso kotanga malamu mikolo ya bomoi na biso mpo ete tokoma na mitema ya bwanya.
019	PSA	090	013	Yawe, lembisa moke! Kino tango nini ekowumela? Yokela basali na Yo mawa!
019	PSA	090	014	Tongo nyonso, tondisaka biso na bolingo na Yo mpe tokoganga na esengo, mpe tokosepela mikolo nyonso ya bomoi na biso.
019	PSA	090	015	Zongisela biso na mikolo ya esengo, mikolo oyo onyokolaki biso; zongisela biso na mibu ya esengo, mibu oyo tomonaki pasi.
019	PSA	090	016	Tika ete biso, basali na Yo, tomona misala na Yo; mpe ete bana na biso bamona kongenga makasi ya nkembo na Yo!
019	PSA	090	017	Tika ete boboto ya Nkolo, Nzambe na biso, ezala elongo na biso! Mpo na biso, sala ete misala na biso ekende liboso! Iyo, sala ete misala na biso ekende kaka liboso!
019	PSA	091	001	Moto oyo awumelaka kati na ebombamelo ya Ye-Oyo-Aleki-Likolo avandaka na se ya bobatelami ya Nkolo-Na-Nguya-Nyonso.
019	PSA	091	002	Nalobaka na tina na Yawe: « Nzambe na ngai azali ebombamelo mpe ndako makasi na ngai; natiaka elikya na ngai kati na Ye! »
019	PSA	091	003	Ye nde akangolaka yo wuta na mitambo ya mokangi bandeke mpe na bokono oyo ebikisaka te.
019	PSA	091	004	Abombaka yo na se ya mapapu na Ye, mpe ozwaka ebombamelo ya malonga na se ya mapapu na Ye; bolingo na Ye ebatelaka lokola nguba mpe lokola elamba ya ebende.
019	PSA	091	005	Okobanga te somo ya butu, makonga oyo epumbwaka na moyi makasi,
019	PSA	091	006	bokono oyo etambolaka kati na molili mpe pasi oyo ebebisaka na midi.
019	PSA	091	007	Ezala bato nkoto moko bakweyi pembeni na yo, mpe bato nkoto zomi, na ngambo ya loboko na yo ya mobali, ekozwa yo ata moke te.
019	PSA	091	008	Okotala kaka na miso na yo mpe okomona ndenge nini bato mabe bazali kozwa etumbu lokola lifuti na bango.
019	PSA	091	009	Soki otatoli: « Yawe azali ebombamelo na ngai, » mpe okomisi Ye-Oyo-Aleki-Likolo ekimelo na yo,
019	PSA	091	010	mabe ata moko te ekokweyela yo, pasi ata moko te ekopusana na ndako na yo;
019	PSA	091	011	pamba te akopesa mitindo na ba-anjelu na Ye ete babatela yo malamu na banzela na yo nyonso.
019	PSA	091	012	Bakomema yo na maboko na bango mpo ete lokolo na yo etutana na libanga te;
019	PSA	091	013	okotambola na likolo ya nkosi mpe ya etupa, okonyata nkosi ya monene mpe dalagona.
019	PSA	091	014	Lokola akangami na ngai, nakokangola ye; lokola ayebi Kombo na Ngai, nakobatela ye.
019	PSA	091	015	Soki abeleli ngai, nakoyanola ye; nakozala elongo na ye na tango ya pasi, nakokangola ye mpe nakopesa ye lokumu.
019	PSA	091	016	Nakopesa ye bomoi molayi mpe nakolakisa ye lobiko na ngai.
019	PSA	092	001	Nzembo ya koyemba na mokolo ya Saba. Tala ndenge ezali malamu kosanzola Yawe mpe koyemba mpo na lokumu ya Kombo na Yo-Oyo-Oleki-Likolo!
019	PSA	092	002	Tala ndenge ezali malamu kosakola bolingo na Yo, na tongo, mpe boyengebene na Yo, na butu,
019	PSA	092	003	na lindanda ya basinga zomi mpe na nzenze!
019	PSA	092	004	Yawe, misala na Yo esepelisaka ngai! Nagangaka na esengo liboso ya misala ya maboko na Yo.
019	PSA	092	005	Yawe, misala na Yo ezali minene, mpe makanisi na Yo ezali mozindo!
019	PSA	092	006	Moto ya kilikili ayebaka te, mpe zoba asosolaka eloko moko te.
019	PSA	092	007	Tango bato mabe bakolaka lokola matiti, mpe bato nyonso ya misala mabe bafulukaka, ezalaka nde mpo ete babebisama libela.
019	PSA	092	008	Kasi Yo, kuna na likolo, ozali Yawe mpo na libela.
019	PSA	092	009	Yawe, banguna na Yo, banguna na Yo bakokufa penza; bato nyonso ya misala mabe bakolimwa.
019	PSA	092	010	Okomisi ngai makasi lokola mpakasa, opakoli ngai mafuta ya sika.
019	PSA	092	011	Miso na ngai ekomi komona bayini na ngai, mpe matoyi na ngai ekomi koyoka banguna na ngai nyonso, oyo bamibongisa mpo na kosala ngai mabe.
019	PSA	092	012	Bato ya sembo bafulukaka lokola nzete ya mbila, bakolaka lokola nzete ya sedele ya Libani.
019	PSA	092	013	Lokola bapikama ngwi kati na Tempelo ya Yawe, bamonaka bolamu kati na lopango ya Nzambe na biso.
019	PSA	092	014	Ata bakomi mibange, babotaka kaka, bazalaka kaka makasi mpe kitoko,
019	PSA	092	015	basakolaka: « Yawe azali alima, azali Libanga na biso; kati na Ye, mabe ezali te! »
019	PSA	093	001	Yawe azali kokonza, alati lokumu monene; Yawe alati penza lokumu monene mpe amizingeli na nguya. Solo, mokili etelema ngwi, eninganaka te.
019	PSA	093	002	Kiti ya Bokonzi na Yo epikama wuta kala; seko na seko, ozali.
019	PSA	093	003	Yawe, bibale egangaka! Bibale etombolaka lokito na yango; bibale etombolaka makelele na yango.
019	PSA	093	004	Yawe azali monene makasi, na bisika ya likolo; aleki lokito ya mayi minene, mpe bambonge milayi ya ebale monene.
019	PSA	093	005	Yawe, malako na Yo ezali penza ya solo; bosantu elati Ndako na Yo mpo na libela.
019	PSA	094	001	Yawe, Nzambe oyo azongisaka mabe na mabe, Nzambe oyo azongisaka mabe na mabe, mimonisa kati na nkembo na Yo!
019	PSA	094	002	Mosambisi ya mokili, telema mpo na kozongisela bato ya lolendo mabe na mabe na bango!
019	PSA	094	003	Yawe, kino tango nini bato mabe, kino tango nini bato mabe bakosepela?
019	PSA	094	004	Bazali komilakisa, bazali kobimisa mafinga; bato nyonso ya misala mabe bazali komikumisa!
019	PSA	094	005	Yawe, bazali konyokola bato na Yo mpe bazali koyokisa libula na Yo pasi;
019	PSA	094	006	bazali koboma mwasi oyo akufisa mobali, mopaya mpe bana bitike;
019	PSA	094	007	bazali koloba: « Yawe amonaka eloko moko te, Nzambe ya Jakobi asosolaka eloko moko te! »
019	PSA	094	008	Bino bato ya kilikili, bososola! Bazoba, bokokoma mayele tango nini?
019	PSA	094	009	Boni, Ye oyo asala litoyi akoki koyoka te? Ye oyo asala liso akoki komona te?
019	PSA	094	010	Ye oyo apesaka bikolo etumbu akoki kopesa etumbu te? Ye oyo apesaka bato boyebi.
019	PSA	094	011	Yawe ayebi makanisi ya bato; ayebi ete ezali na tina te.
019	PSA	094	012	Yawe, esengo na moto oyo ozali kozongisa na nzela, moto oyo ozali kolakisa mibeko na Yo
019	PSA	094	013	mpo na kopesa ye bopemi na tango ya pasi, kino libulu etimolama mpo na moto mabe!
019	PSA	094	014	Pamba te Yawe asundolaka bato na Ye te, abwakaka libula na Ye te.
019	PSA	094	015	Bakosambisa lisusu kolanda bosembo, mpe bato nyonso oyo bazali na mitema alima bakotosa bosembo yango.
019	PSA	094	016	Nani akotelema mpo na ngai mpo na kotelemela bato mabe? Nani akokotela ngai liboso ya bato ya misala mabe?
019	PSA	094	017	Ah, soki Yawe asungaki ngai te, mbele nakendeki noki na mokili ya kufa!
019	PSA	094	018	Soki nalobi: « Makolo na ngai ekomi kolenga na somo, » bolingo na Yo, Yawe, epesaka ngai makasi.
019	PSA	094	019	Soki natungisami na makanisi ebele, kobondisama na Yo epesaka ngai esengo.
019	PSA	094	020	Boni, bokonzi ya mabe oyo ememelaka bato pasi na nzela ya mibeko na yango; boni, ezali lisanga moko elongo na Yo?
019	PSA	094	021	Bato mabe basanganaka mpo na kobundisa bomoi ya moto ya sembo mpe kokatela moto oyo asali mabe te etumbu ya kufa.
019	PSA	094	022	Kasi Yawe azali, mpo na ngai, ndako batonga makasi; Nzambe na ngai azali libanga epai wapi nazwaka ebombamelo.
019	PSA	094	023	Akozongisela bango mabe na bango mpe akobebisa bango mpo na kanza na bango. Solo, Yawe, Nzambe na ngai, akoboma bango.
019	PSA	095	001	Boya, toganga na esengo mpo na Yawe! Tobetela Libanga na biso maboko, pamba te azali Mobikisi na biso!
019	PSA	095	002	Tokende liboso na Ye elongo na mabondeli ya kozongisa matondi, tobetela Ye maboko elongo na banzembo.
019	PSA	095	003	Pamba te Yawe azali Nzambe Monene, azali Mokonzi Monene, na likolo ya banzambe nyonso.
019	PSA	095	004	Asimbi mozindo ya mokili kati na loboko na Ye; mpe basonge ya bangomba ezali ya Ye.
019	PSA	095	005	Ebale monene ezali ya Ye, azali Mokeli na yango; mabele ya kokawuka ezali mpe ya Ye, asala yango na maboko na Ye.
019	PSA	095	006	Boya, togumbama mpe tofukama, tobuka mabolongo na biso liboso ya Yawe, Mokeli na biso!
019	PSA	095	007	Pamba te azali Nzambe na biso; tozali bato oyo aleisaka, etonga oyo abatelaka. Lelo, soki boyoki mongongo na Ye,
019	PSA	095	008	« boyeisa mitema na bino mabanga te, ndenge bosalaki na Meriba; ndenge bosalaki na mokolo wana ya Masa kati na esobe
019	PSA	095	009	epai wapi batata na bino batombokelaki ngai mpe bamekaki ngai atako bamonaki ngai kosala.
019	PSA	095	010	Mibu tuku minei, nayinaki bato ya ekeke wana mpe nalobaki: ‹ Bazali bato oyo mitema na bango ebeba, bayebaka banzela na ngai te. ›
019	PSA	095	011	Yango wana, kati na kanda na ngai, nakati seleka: ‹ Bakotikala kokota te kati na bopemi na ngai! › »
019	PSA	096	001	Boyembela Yawe nzembo ya sika! Bino nyonso, bato ya mokili mobimba, boyembela Yawe!
019	PSA	096	002	Boyembela Yawe, bopambola Kombo na Ye! Bopanza sango ya lobiko na Ye, mokolo na mokolo!
019	PSA	096	003	Bopanza sango ya nkembo na Ye kati na mabota! Boyebisa bato misala na Ye ya kokamwa kati na bikolo nyonso.
019	PSA	096	004	Pamba te Yawe azali monene mpe abongi na lokumu, azali somo makasi mpe aleki banzambe nyonso.
019	PSA	096	005	Banzambe nyonso ya bikolo ezali bikeko ya pamba, nzokande Yawe akela likolo.
019	PSA	096	006	Kongenga mpe nkembo monene ezali liboso na Ye, nguya mpe nkembo ezali kati na Esika na Ye ya bule.
019	PSA	096	007	Bino bituka ya mabota, bosanzola Yawe; bosanzola Yawe na kopanza sango ya nkembo mpe nguya na Ye!
019	PSA	096	008	Bosanzola Yawe mpe bopesa Kombo na Ye nkembo! Bomema makabo na bino, bokota na lopango na Ye!
019	PSA	096	009	Bogumbama liboso ya Yawe oyo bosantu na Ye ezali kongenga makasi! Bino bavandi ya mokili mobimba, bolenga liboso na Ye!
019	PSA	096	010	Boloba kati na mabota: « Yawe azali Mokonzi! Mokili elendisama makasi, ekoningana te. Yawe asambisaka bato na bosembo. »
019	PSA	096	011	Tika ete likolo esepela, mpe mabele ezala kati na esengo! Tika ete ebale monene elongo na nyonso oyo ezali kati na yango epesa lokito!
019	PSA	096	012	Tika ete zamba mobimba elongo na nyonso oyo ezali kati na yango esepela, mpe tika ete banzete nyonso ya zamba eganga na esengo
019	PSA	096	013	liboso ya Yawe, pamba te azali koya! Solo, azali koya kosambisa mabele; akosambisa mokili na bosembo, mpe bikolo kolanda boyengebene na Ye.
019	PSA	097	001	Yawe azali kokonza! Tika ete mabele esepela; tika ete ebele ya bisanga ezala na esengo!
019	PSA	097	002	Mapata mpe molili makasi ezingeli Ye, bosembo mpe bosolo ezali miboko ya Kiti na Ye ya Bokonzi.
019	PSA	097	003	Moto etambolaka liboso na Ye, ezikisaka banguna na Ye, oyo bazingeli Ye.
019	PSA	097	004	Mikalikali na Ye engengisaka mokili; mpe tango mabele emonaka bongo, elengaka.
019	PSA	097	005	Bangomba enyangwamaka lokola mafuta liboso ya Yawe, liboso ya Nkolo ya mokili mobimba.
019	PSA	097	006	Likolo epanzaka sango ya bosembo na Ye, mpe bikolo nyonso bamonaka nkembo na Ye.
019	PSA	097	007	Tika ete soni ekanga basambeli nyonso ya bikeko, bato oyo bamikumisaka mpo na banzambe ya lokuta! Bino banzambe nyonso, bogumbama liboso na Ye!
019	PSA	097	008	Yawe, Siona eyoki yango mpe esepeli; bingumba ya Yuda ezali na esengo mpo na mikano na Yo!
019	PSA	097	009	Pamba te, na mokili mobimba, Yo nde Yawe, ozali Ye-Oyo-Aleki-Likolo; oleki banzambe nyonso.
019	PSA	097	010	Bino bato oyo bolingaka Yawe, boyina mabe! Yawe abatelaka bomoi ya bayengebene na Ye mpe akangolaka bango na maboko ya bato mabe.
019	PSA	097	011	Moyi elonami mpo na moto ya sembo, mpe esengo, mpo na bato oyo bazali na mitema alima.
019	PSA	097	012	Bino bato ya sembo, bosepela kati na Yawe; bosanzola Ye na kotatola bosantu na Ye.
019	PSA	098	001	Nzembo. Boyembela Yawe nzembo ya sika, pamba te asalaka makambo ya kokamwa! Na nguya mpe na bokonzi na Ye ya bonzambe, alongaki.
019	PSA	098	002	Yawe atalisaki elonga na Ye, amonisaki bosembo na Ye epai ya bikolo.
019	PSA	098	003	Akanisaki bolingo mpe bosembo na Ye mpo na libota ya Isalaele. Kino na suka ya mokili, elonga ya Nzambe na biso emonanaki.
019	PSA	098	004	Mokili mobimba, bobetela Yawe maboko, boyemba banzembo ya esengo mpe bobeta mindule!
019	PSA	098	005	Bobetela Yawe lindanda, boyembela Ye banzembo na lokito ya nzenze!
019	PSA	098	006	Bobeta maboko liboso ya Yawe, Mokonzi, na lokito ya bakelelo mpe ya maseke.
019	PSA	098	007	Tika ete ebale monene elongo na nyonso oyo ezali kati na yango, mokili mpe bavandi na yango, bapesa lokito!
019	PSA	098	008	Tika ete bibale ebeta maboko mpe bangomba nyonso eganga na esengo
019	PSA	098	009	liboso ya Yawe, pamba te azali koya kosambisa mabele! Akokata makambo na yango na bosembo.
019	PSA	099	001	Yawe azali kokonza; tika ete bato balenga! Avandi na Kiti ya Bokonzi kati na basheribe; tika ete mabele eningana!
019	PSA	099	002	Yawe azali monene kati na Siona, mpe Bokonzi na Ye ezali likolo ya bikolo nyonso.
019	PSA	099	003	Tika ete Kombo na Yo ya monene mpe ya somo esanzolama; ezali bule!
019	PSA	099	004	Mokonzi azali na nguya, alingaka bosolo. Olendisaka bosembo. Osalaki bosembo mpe bosolo kati na Jakobi.
019	PSA	099	005	Bonetola Yawe, Nzambe na biso, mpe bogumbama liboso ya enyatelo makolo na Ye; azali Mosantu.
019	PSA	099	006	Moyize mpe Aron kati na Banganga-Nzambe na Ye, mpe Samuele kati na bato oyo bazalaki kobelela Kombo na Ye, bazalaki kobelela Yawe, mpe Ye azalaki koyanola bango.
019	PSA	099	007	Azalaki koloba na bango kati na likonzi ya lipata. Babatelaki malako na Ye mpe mibeko oyo apesaki bango.
019	PSA	099	008	Yawe, Nzambe na biso, oyanolaki bango. Mpo na bango, ozalaki Nzambe oyo alimbisaka atako opesaki bango etumbu mpo na misala na bango ya mabe.
019	PSA	099	009	Bonetola Yawe, Nzambe na biso, mpe bogumbama na kotala na ngambo ya ngomba na Ye ya bule. Pamba te Yawe, Nzambe na biso, azali bule.
019	PSA	100	001	Nzembo ya kozongisa matondi. Bino nyonso bato ya mokili mobimba, boganga na esengo epai na Yawe!
019	PSA	100	002	Bosalela Yawe na esengo, mpe boya liboso na Ye na banzembo ya esengo.
019	PSA	100	003	Boyeba ete Yawe nde azali Nzambe; Ye nde asala biso, mpe tozali bato na Ye. Solo, tozali bato na Ye mpe etonga oyo aleisaka.
019	PSA	100	004	Bokota na bikuke na Ye na kozongisa matondi, bokota na lopango na Ye na kokumisa. Bosanzola Ye, bopambola Kombo na Ye.
019	PSA	100	005	Pamba te Yawe azali malamu; bolingo na Ye ewumelaka seko na seko, mpe boyengebene na Ye, libela na libela.
019	PSA	101	001	Nzembo ya Davidi. Nakoyemba bolingo mpe bosembo; nakoyembela nde Yo, Yawe.
019	PSA	101	002	Nakolanda na bokebi nzela ya bato oyo bazangi pamela. Okoya epai na ngai tango nini? Kati na ndako na ngai, nakotambola malamu na motema ezangi pamela.
019	PSA	101	003	Nakotala eloko moko te ya mabe; nayinaka misala ya bato oyo bazangi kondima, ekoki kokangama na ngai te.
019	PSA	101	004	Mosika na ngai, motema ya kilikili; naboyi kosala mabe.
019	PSA	101	005	Nakosala ete avanda kimia, moto oyo apanzaka, na nkuku, basango ya lokuta mpo na kobebisa lokumu ya baninga. Nakokoka te kotala moto ya lolendo mpe moto ya lofundu.
019	PSA	101	006	Nakopona nde bato ya sembo kati na mokili mpo ete bavanda pembeni na ngai; moto na etamboli ezanga pamela nde akozala mosali na ngai.
019	PSA	101	007	Kati na ndako na ngai, mokosi akovanda te; liboso na ngai, mokosi akotelema te.
019	PSA	101	008	Tongo nyonso, nakosala ete bato nyonso ya misala mabe kati na mokili bavanda kimia; nakolongola na engumba ya Yawe bato nyonso ya mabe.
019	PSA	102	001	Libondeli ya moto na pasi, oyo abungisi elikya mpe azali kolela liboso ya Yawe. Yawe, yoka libondeli na ngai! Tika ete koganga na ngai ekoma kino epai na Yo!
019	PSA	102	002	Kobombela ngai elongi na Yo te, wana nazali na pasi. Yoka libondeli na ngai na mokolo oyo nazali kobelela Yo; yanola ngai noki!
019	PSA	102	003	Pamba te mikolo ya bomoi na ngai ezali kolimwa lokola molinga, mikuwa na ngai ezali kozika lokola makala ya moto.
019	PSA	102	004	Motema na ngai ebungisi elikya mpe ezali komitungisa lokola matiti oyo bakati; mpo na yango, nakomi ata kobosana kolia bilei na ngai.
019	PSA	102	005	Mpo ete naleli makasi, natikali kaka na poso ya nzoto likolo ya mikuwa.
019	PSA	102	006	Nakomi lokola esulungutu ya esobe, lokola esulungutu ya bisika oyo ebeba.
019	PSA	102	007	Pongi ekimi ngai; nakomi lokola ndeke oyo etikali yango moko na likolo ya ndako.
019	PSA	102	008	Banguna na ngai batombokeli ngai, bazali kofinga ngai tango nyonso mpe bazali kosalela kombo na ngai mpo na kolakela bato mabe.
019	PSA	102	009	Nakomi kolia putulu na esika ya bilei, mpe komela mayi esangana na mpinzoli na ngai.
019	PSA	102	010	Mpo na kanda monene na Yo, otombokeli ngai mpe obwaki ngai mosika.
019	PSA	102	011	Mikolo ya bomoi na ngai ezali kokima lokola elili, mpe nakawuki lokola matiti.
019	PSA	102	012	Kasi Yo Yawe, ozali Mokonzi mpo na libela, ozali Nzambe seko na seko.
019	PSA	102	013	Okotelema solo mpo na Siona, pamba te ekomi tango ya koyokela yango mawa; tango oyo ekatama ekoki.
019	PSA	102	014	Pamba te biso basali na Yo, tosepelaka na mabanga na yango, mpe toyokelaka putulu na yango mawa.
019	PSA	102	015	Bikolo ekotosa Yawe, mpe bakonzi nyonso ya mokili bakondima nkembo na Yo.
019	PSA	102	016	Pamba te Yawe akotonga lisusu Siona mpe akomonana kati na nkembo na Ye.
019	PSA	102	017	Akoyanola libondeli ya bato oyo babungisaki biloko, mpe akondima mabondeli na bango.
019	PSA	102	018	Tika ete bakoma yango mpo na ekeke oyo ekolanda, mpo ete bikelamu ya sika ekumisa Yawe.
019	PSA	102	019	Wuta na Esika na Ye ya bule, wuta na likolo, Yawe atalaki biso awa na mokili
019	PSA	102	020	mpo na koyoka kolela ya bakangami kati na boloko mpe kokangola bato oyo bazwaki etumbu ya kufa.
019	PSA	102	021	Kombo ya Yawe ekokende sango kati na Siona, mpe masanzoli na Ye, kati na Yelusalemi
019	PSA	102	022	tango bato mpe bikolo bakosangana mpo na kogumbamela Yawe.
019	PSA	102	023	Na bomoi na ngai, abukaki lolendo ya makasi na ngai, mpe akitisaki motango ya mikolo ya bomoi na ngai.
019	PSA	102	024	Nalobaki: « Nzambe na ngai, Yo oyo ozali na bomoi seko na seko, koboma ngai te na kati-kati ya mikolo ya bomoi na ngai!
019	PSA	102	025	Na kala, otiaki miboko ya mokili, mpe maboko na Yo esalaki Likolo.
019	PSA	102	026	Bango, bakokufa; kasi Yo, okotikala seko na seko. Nzoto na bango ekolemba lokola elamba; okobongola bango lokola kazaka, mpe bakolimwa.
019	PSA	102	027	Kasi Yo, ozali ndenge moko, mibu na Yo ekotikala kosuka te.
019	PSA	102	028	Bana ya basali na Yo bakozwa esika ya kovanda, mpe bakitani na bango bakowumela liboso na Yo. »
019	PSA	103	001	Nzembo ya Davidi. Eh molimo na ngai, pambola Yawe! Tika ete motema na ngai mobimba epambola Kombo na Ye ya bule!
019	PSA	103	002	Eh molimo na ngai, pambola Yawe mpe kobosana ata moko te kati na misala malamu na Ye!
019	PSA	103	003	Ye nde alimbisaka masumu na Yo nyonso, abikisaka yo na bokono nyonso,
019	PSA	103	004	akangolaka bomoi na yo wuta na libulu, alatisaka yo motole ya bolingo mpe ya mawa,
019	PSA	103	005	atondisaka bomoi na yo na esengo mpe akomisaka yo elenge lokola mpongo.
019	PSA	103	006	Yawe asalaka mpo na bosembo, akotelaka banyokolami nyonso.
019	PSA	103	007	Amonisaki banzela na Ye epai ya Moyize, mpe bikamwa na Ye epai ya bato ya Isalaele.
019	PSA	103	008	Yawe ayokelaka bato mawa mpe asalelaka bango bolamu, asilikaka noki te mpe atonda na bolingo;
019	PSA	103	009	azwaka biso makambo te tango nyonso, abombaka kanda na Ye te mpo na libela;
019	PSA	103	010	apamelaka biso te kolanda masumu na biso, azongiselaka biso te kolanda mabe na biso.
019	PSA	103	011	Ndenge likolo etombolama mosika ya mabele, ndenge wana mpe bolingo na Ye ezali monene mpo na bato oyo batosaka Ye;
019	PSA	103	012	ndenge este ezali mosika ya weste, ndenge wana mpe abwakaka masumu na biso mosika na biso.
019	PSA	103	013	Ndenge tata alingaka makasi bana na ye, ndenge wana mpe Yawe alingaka makasi bato oyo batosaka Ye;
019	PSA	103	014	pamba te Yawe ayebi na eloko nini asala biso, ayebi malamu ete tozali putulu.
019	PSA	103	015	Mikolo ya bomoi ya moto ezali lokola matiti, ebongaka lokola fololo ya bilanga;
019	PSA	103	016	nzokande soki kaka mopepe ebeti yango, ezalaka lisusu te, mpe esika epai wapi ezalaki ebosani yango.
019	PSA	103	017	Kasi bolingo ya Yawe mpo na bato oyo batosaka Ye, mpe bosembo na Ye mpo na bakitani na bango,
019	PSA	103	018	mpo na bato oyo babatelaka boyokani na Ye mpe batosaka mibeko na Ye, ezali ya libela na libela.
019	PSA	103	019	Yawe atia Kiti na Ye ya Bokonzi kati na Likolo, azali Mokonzi ya mokili mobimba.
019	PSA	103	020	Bopambola Yawe, bino ba-anjelu na Ye nyonso oyo bozali na nguya mpe botosaka mitindo na Ye.
019	PSA	103	021	Bopambola Yawe, bino mampinga na Ye nyonso oyo bokokisaka mokano na Ye.
019	PSA	103	022	Bopambola Yawe, bino bikelamu na Ye nyonso, kati na bisika nyonso ya Bokonzi na Ye. Eh molimo na ngai, pambola Yawe!
019	PSA	104	001	Eh molimo na ngai, pambola Yawe! Yawe, Nzambe na ngai, ozali monene! Olata kongenga mpe lokumu,
019	PSA	104	002	omifinika moyi lokola kazaka, otanda likolo lokola ndako ya kapo.
019	PSA	104	003	Opika makonzi na yango na mayi ya likolo, okomisaka mapata shar na Yo, otambolaka na mapapu ya mopepe.
019	PSA	104	004	Okomisaka bantoma na Yo mipepe, mpe basali na Yo, ndemo ya moto.
019	PSA	104	005	Otia mokili na likolo ya miboko na yango mpo ete eningana te seko na seko.
019	PSA	104	006	Ozipa yango na mayi monene lokola elamba; mayi ezalaki kovanda na likolo ya bangomba.
019	PSA	104	007	Kasi na pamela na Yo, mayi ekimaki; na lokito ya kake na Yo, mayi etiolaki,
019	PSA	104	008	emataki na likolo ya bangomba, ekitaki na mabwaku, na bisika oyo obongisaki mpo na yango.
019	PSA	104	009	Otiaki mondelo oyo ekoki koleka te; ekozonga lisusu te kozipa mokili.
019	PSA	104	010	Obimisaka mayi ya bitima mpo na kosopa yango na mayi minene oyo elekaka na kati-kati ya bangomba;
019	PSA	104	011	ekomaka mayi ya komela mpo na banyama nyonso ya bilanga mpe mpo na ba-ane ya zamba.
019	PSA	104	012	Bandeke ya likolo evandaka pembeni ya mayi yango mpe eyembaka kati na makasa.
019	PSA	104	013	Wuta na bandako na Yo ya likolo, onokisaka mvula na likolo ya bangomba; mokili etondi na mbuma ya misala na Yo.
019	PSA	104	014	Matiti ebotaka mpo na bibwele, mpe milona ya bato ekolaka mpo ete mabele ebotela bango bilei,
019	PSA	104	015	vino mpo na kosepelisa mitema na bango, mafuta mpo na kongengisa bilongi na bango, mpe mapa mpo na kolendisa mitema na bango.
019	PSA	104	016	Banzete ya Yawe etondi na mayi; ndenge wana nde ezali, banzete ya sedele ya Libani, oyo Yawe alona.
019	PSA	104	017	Bandeke esalaka bazala na yango kuna, mpe nkoko evandaka na banzete ya sipele.
019	PSA	104	018	Bangomba milayi ezali ekimelo mpo na bantaba ya zamba, mpe madusu ya mabanga ezali bibombamelo mpo na bampanya ya zamba.
019	PSA	104	019	Osala sanza mpo na koyeba mikolo ya bafeti. Moyi eyebi tango na yango ya kolala.
019	PSA	104	020	Otindaka molili, mpe butu ekomaka. Bongo banyama nyonso ya zamba ekomaka kotambola-tambola.
019	PSA	104	021	Bana ya nkosi egangaka sima na nyama mpe esengaka bilei epai ya Nzambe.
019	PSA	104	022	Soki moyi ebimi, nkosi elongwaka, ezongaka mpo na kolala na bisika na yango;
019	PSA	104	023	kasi moto abimaka mpo na kokende na mosala na ye mpe asalaka kino na pokwa.
019	PSA	104	024	Oh Yawe, misala na Yo ezali ebele! Osalaki nyonso na bwanya; mokili etondi na biloko oyo okela.
019	PSA	104	025	Tala ndenge ebale monene ezali molayi mpe epanzana, etonda na banyama oyo tokoki kotanga te, kobanda na oyo eleki mike kino na oyo eleki minene.
019	PSA	104	026	Kuna, bamasuwa ekendeke mpe ezongaka; bongo Leviatani oyo osala mpo ete esakanaka kuna.
019	PSA	104	027	Nyonso etalelaka Yo mpo ete opesa yango bilei na tango oyo ekoki.
019	PSA	104	028	Opesaka bilei, mpe ezwaka yango; ofungolelaka yango loboko na Yo, mpe etondaka na biloko.
019	PSA	104	029	Tango obombaka elongi na Yo, somo ekangaka yango; tango olongolaka yango pema, ekufaka mpe ezongaka na putulu;
019	PSA	104	030	tango otindaka pema Yo, ezwaka bomoi; mpe okomisaka mokili sika.
019	PSA	104	031	Tika ete nkembo ya Yawe ewumela libela na libela! Tika ete Yawe asepela na misala na Ye!
019	PSA	104	032	Soki atali mokili, mokili elengaka; soki asimbi bangomba, ebimisaka milinga.
019	PSA	104	033	Nakoyembela Yawe bomoi na ngai mobimba; nakoyembela Nzambe na ngai tango nyonso nazali na bomoi.
019	PSA	104	034	Tika ete maloba na ngai esepelisa Ye! Tika ete Yawe azala esengo na ngai!
019	PSA	104	035	Tika ete bato ya masumu basila na mokili, mpe bato mabe bazala lisusu te! Oh molimo na ngai, pambola Yawe! Aleluya, bokumisa Yawe!
019	PSA	105	001	Bokumisa Yawe, bobelela Kombo na Ye! Bopanza sango ya misala minene na Ye kati na bikolo!
019	PSA	105	002	Boyemba mpo na lokumu na Ye, bosanzola Ye na mindule! Botatolaka tango nyonso misala minene na Ye nyonso!
019	PSA	105	003	Bosepela na Kombo na Ye ya bule! Tika ete mitema ya bato oyo balukaka Yawe etonda na esengo!
019	PSA	105	004	Bomipesa na Yawe. Bosenga makasi na Ye. Bolukaka tango nyonso elongi na Ye.
019	PSA	105	005	Bokanisa bikamwa, makambo minene oyo asalaki mpe bitumbu oyo apesaki,
019	PSA	105	006	bino, bakitani ya Abrayami, mosali na Ye; bino, baponami na Ye, bana mibali ya Jakobi!
019	PSA	105	007	Yawe azali Nzambe na biso, mikano na Ye ekambaka mokili mobimba.
019	PSA	105	008	Akanisaka tango nyonso Boyokani na Ye, bilaka na Ye mpo na bikeke nkoto moko,
019	PSA	105	009	boyokani oyo asalaki elongo na Abrayami, mpe ndayi oyo alapaki epai ya Izaki.
019	PSA	105	010	Akokisaki bosolo na yango epai ya Jakobi lokola mobeko, epai ya Isalaele lokola boyokani ya libela na libela,
019	PSA	105	011	tango alobaki: « Nakopesa yo mokili ya Kanana lokola libula oyo epesameli yo! »
019	PSA	105	012	Na tango wana, bazalaki kaka motango moke ya bato mpe bapaya kati na yango;
019	PSA	105	013	bazalaki koyengayenga longwa na ekolo moko kino na ekolo mosusu, longwa na mokili moko kino na mokili mosusu.
019	PSA	105	014	Atikaki moto moko te konyokola bango; apamelaki bakonzi na tina na bango:
019	PSA	105	015	« Bosimba bapakolami na Ngai te, bosala mabe te epai na basakoli na Ngai! »
019	PSA	105	016	Abengisaki nzala makasi kati na mboka, azangisaki bango bilei.
019	PSA	105	017	Atindaki moto moko liboso na bango: Jozefi oyo atekamaki lokola mowumbu.
019	PSA	105	018	Bakangaki makolo na ye na minyololo mpe batiaki bibende na kingo na ye,
019	PSA	105	019	kino makambo oyo Jozefi asakolaki ekokisamaki, kino Liloba na Yawe etalisaki ete Jozefi alobaki solo.
019	PSA	105	020	Mokonzi apesaki mitindo ete bafungola ye minyololo, mokambi atikaki ye na bonsomi.
019	PSA	105	021	Akomisaki ye nkolo ya ndako na ye mpe moyangeli ya biloko na ye nyonso,
019	PSA	105	022	mpo ete akonza bakambi na ye mpe alakisa bwanya epai ya bapesi toli ya mokonzi.
019	PSA	105	023	Bongo Isalaele akendeki na Ejipito; mpe Jakobi avandaki lokola mopaya kati na mokili ya Cham.
019	PSA	105	024	Yawe asalaki ete bato na Ye babota mingi, mpe akomisaki bango makasi koleka banguna na bango.
019	PSA	105	025	Abongolaki mitema ya banguna yango mpo ete bayina bato na Ye mpe banyokola bango makasi.
019	PSA	105	026	Atindaki mosali na Ye, Moyize, mpe Aron oyo aponaki.
019	PSA	105	027	Na mitindo na Ye Nzambe, basalaki bikamwa kati na Ejipito, misala minene kati na mokili ya Cham.
019	PSA	105	028	Atindaki molili oyo ekotaki kati na mokili, mpe bato ya Ejipito batombokelaki maloba na Ye te.
019	PSA	105	029	Abongolaki mayi makila, mpe abomaki mbisi na yango.
019	PSA	105	030	Mokili na bango etondaki na magorodo kino na bashambre ya mokonzi na bango.
019	PSA	105	031	Na mitindo na Ye, banzinzi oyo eswaka mpe bangungi eyaki na mboka mobimba.
019	PSA	105	032	Na esika ya mvula, atindelaki bango mvula ya mabanga mpe abetisaki kake kati na mokili na bango.
019	PSA	105	033	Abebisaki bilanga na bango ya vino mpe ya figi, mpe abukaki banzete ya mboka na bango.
019	PSA	105	034	Na mitindo na Ye, mabanki mpe makelele oyo bakokaki kotanga te esopanaki,
019	PSA	105	035	eliaki matiti nyonso ya mobesu kati na mokili na bango, eliaki bambuma ya mabele na bango.
019	PSA	105	036	Abomaki bana liboso nyonso kati na mokili na bango, bambuma ya liboso ya makasi na bango.
019	PSA	105	037	Abimisaki Isalaele, bato na Ye, elongo na palata mpe wolo; mpe moko te atiaki tembe kati na mabota na bango.
019	PSA	105	038	Ejipito esepelaki komona bango kobima, pamba te somo ya Isalaele ekangaki bango.
019	PSA	105	039	Atandaki lipata mpo na kobatela bango, mpe moto mpo na kopesa pole na butu.
019	PSA	105	040	Ndenge kaka basengaki, atindelaki bango bakayi mpe atondisaki bango na bilei ya likolo.
019	PSA	105	041	Afungolaki libanga, mpe mayi ebimaki, etiolaki lokola ebale kati na esobe.
019	PSA	105	042	Mpo ete akanisaki elaka ya bule oyo apesaki mosali na Ye, Abrayami,
019	PSA	105	043	abimisaki na esengo bato na Ye, baponami na Ye na koganga ya esengo.
019	PSA	105	044	Apesaki bango mabele ya bikolo mosusu mpe bazwaki lokola libula mosala ya bikolo yango
019	PSA	105	045	mpo ete babatela mitindo na Ye mpe batosa mibeko na Ye. Bokumisa Yawe!
019	PSA	106	001	Bokumisa Yawe! Bosanzola Yawe, pamba te azali malamu, bolingo na Ye ewumelaka seko na seko!
019	PSA	106	002	Nani akoloba misala minene ya Yawe? Nani akopanza sango ya lokumu na Ye nyonso?
019	PSA	106	003	Esengo na bato oyo babatelaka mibeko mpe batambolaka na bosembo!
019	PSA	106	004	Yawe, kanisa ngai tango okotalisa ngolu na Yo epai ya bato na Yo! Salela ngai bolamu na nzela ya lobiko na Yo,
019	PSA	106	005	mpo ete namona esengo ya baponami na Yo, nasepela na bolamu ya ekolo na Yo mpe nasepela elongo na libula na Yo!
019	PSA	106	006	Solo, tosalaki masumu lokola batata na biso, tosalaki mabe mpe tomemaki ngambo.
019	PSA	106	007	Tango batata na biso bazalaki na Ejipito, basosolaki eloko moko te kati na bikamwa na Yo; babosanaki noki misala malamu na Yo, batombokaki pembeni ya ebale monene, ebale monene ya Barozo.
019	PSA	106	008	Kasi abikisaki bango mpo na lokumu ya Kombo na Ye, mpo na kotalisa nguya na Ye.
019	PSA	106	009	Agangelaki ebale monene ya Barozo, mpe ekawuki; atambolisaki bango kati na mozindo lokola na esobe.
019	PSA	106	010	Abikisaki bango wuta na maboko ya bayini na bango, akangolaki bango wuta na maboko ya monguna.
019	PSA	106	011	Mayi ezipaki banguna na bango, moko te atikalaki na bomoi.
019	PSA	106	012	Bato na Ye bandimelaki maloba na Ye mpe bayembaki masanzoli na Ye.
019	PSA	106	013	Kasi babosanaki noki misala na Ye, bazelaki te kokokisama ya mabongisi na Ye.
019	PSA	106	014	Kati na esobe, bamipesaki na bilulela, bamekaki Nzambe kati na mabele oyo ezali na bato te.
019	PSA	106	015	Apesaki bango biloko oyo bazalaki kosenga, kasi atindelaki bango lisusu pasi.
019	PSA	106	016	Kati na molako, basalaki zuwa, batelemelaki Moyize mpe Aron, mosantu ya Yawe.
019	PSA	106	017	Mabele efungwamaki mpe emelaki Datani, ezipaki lisanga ya Abirami.
019	PSA	106	018	Moto ezikisaki lisanga na bango mpe etumbaki bato mabe wana nyonso.
019	PSA	106	019	Na Orebi, basalaki mwana ngombe, bafukamelaki nzambe ya ekeko basala na ebende oyo banyangwisa na moto.
019	PSA	106	020	Babongolaki Nzambe na bango ya nkembo elilingi ya ngombe oyo eliaka matiti.
019	PSA	106	021	Babosanaki Nzambe, Mobikisi na bango, oyo asalaki makambo minene kati na Ejipito,
019	PSA	106	022	bikamwa kati na mokili ya Cham mpe misala ya somo na ebale monene ya Barozo.
019	PSA	106	023	Azwaki mokano ya koboma bango nyonso. Kasi Moyize, moponami na Ye, atelemaki liboso na Ye mpo na kobondela ete akitisa kanda na Ye mpe aboma te.
019	PSA	106	024	Batiolaki mboka kitoko mpo ete bandimelaki maloba na Ye te.
019	PSA	106	025	Bayimaki-yimaki kati na bandako na bango ya kapo, batosaki mongongo ya Yawe te.
019	PSA	106	026	Asembolaki loboko, alapaki ndayi ya koboma bango kati na esobe,
019	PSA	106	027	ya kopanza bakitani na bango kati na bikolo mosusu mpe ya koboma bango kati na mikili nyonso.
019	PSA	106	028	Bamitiaki na se ya ekangiseli ya Bala ya Peori, baliaki bambeka oyo epesamaki epai ya banzambe oyo ekufa.
019	PSA	106	029	Batumbolaki kanda ya Yawe na nzela ya misala na bango ya mabe, mpe pasi makasi ekotaki kati na bongo.
019	PSA	106	030	Kasi Pineasi atelemaki, akataki makambo, mpe pasi yango esilaki.
019	PSA	106	031	Mpo na yango, Pineasi atangamaki lokola moto ya sembo mpo na bikeke nyonso, seko na seko.
019	PSA	106	032	Bapesaki Nzambe kanda pene ya mayi ya Meriba mpe bamemisaki Moyize ngambo.
019	PSA	106	033	Mpo ete batombokelaki Molimo ya Nzambe, Moyize akomaki koloba maloba oyo esengeli te.
019	PSA	106	034	Babebisaki te bikolo oyo Yawe ayebisaki bango,
019	PSA	106	035	kasi basanganaki elongo na bapagano mpe bayekolaki bokoko ya bikolo na bango.
019	PSA	106	036	Bagumbamelaki banzambe na bango ya bikeko oyo ekomaki motambo mpo na bango.
019	PSA	106	037	Bapesaki bana na bango lokola bambeka epai ya milimo mabe.
019	PSA	106	038	Basopaki makila ya bato oyo basalaki mabe te, makila ya bana na bango, oyo bapesaki lokola mbeka epai ya banzambe ya bikeko ya Kanana. Boye mboka ekomaki mbindo mpo na makila ya bato.
019	PSA	106	039	Bamikomisaki mbindo mpe babebisaki lokumu na bango na nzela ya misala na bango.
019	PSA	106	040	Yawe asilikelaki bato na Ye, ayinaki libula na Ye.
019	PSA	106	041	Akabaki bango na maboko ya bikolo ya bapaya, mpe banguna na bango bakomaki kokonza bango;
019	PSA	106	042	banguna na bango banyokolaki bango mpe batiaki bango na se ya bokonzi na bango.
019	PSA	106	043	Akangolaki bango bambala ebele, kasi bazalaki kaka kosala mabongisi ya kotomboka mpe ya komipesa na bambeba na bango.
019	PSA	106	044	Yawe amonaki pasi na bango, tango ayokaki koganga na bango.
019	PSA	106	045	Akanisaki Boyokani oyo asalaki elongo na bango; mpe mpo na bolingo monene na Ye, abongolaki mokano na Ye ya komonisa bango pasi.
019	PSA	106	046	Asalaki ete bato nyonso oyo bakomisaki bango bawumbu bayokela bango mawa.
019	PSA	106	047	Yawe, Nzambe na biso, bikisa biso! Sangisa biso wuta na bikolo mosusu mpo ete tosanzola Kombo na Yo ya bule mpe tosepela na mosala ya kokumisa Yo.
019	PSA	106	048	Tika ete Yawe, Nzambe ya Isalaele, apambolama seko na seko! Tika ete bato nyonso baloba: « Amen! » Bokumisa Yawe!
019	PSA	107	001	Bosanzola Yawe, pamba te azali malamu, mpe bolingo na Ye ewumelaka seko na seko!
019	PSA	107	002	Tika ete bato oyo Yawe asikolaki baloba bongo, ba-oyo akangolaki wuta na maboko ya monguna,
019	PSA	107	003	ba-oyo asangisaki wuta na bikolo nyonso, wuta na este, na weste, na nor mpe na sude.
019	PSA	107	004	Ndambo bazalaki koyengayenga na esobe, na esika oyo ezanga bato, bamonaki te nzela ya engumba epai wapi bakoki kovanda.
019	PSA	107	005	Likolo ya nzala mpe ya posa ya mayi, bakomaki pene ya kokufa.
019	PSA	107	006	Bongo kati na pasi na bango, babelelaki Yawe, mpe akangolaki bango na mitungisi na bango.
019	PSA	107	007	Atambolisaki bango na nzela ya alima mpo ete bakende kovanda kati na engumba.
019	PSA	107	008	Tika ete basanzola Yawe mpo na bolingo mpe bikamwa na Ye mpo na bato!
019	PSA	107	009	Apesaki mayi epai ya bato oyo bazalaki na posa ya mayi mpe bilei epai ya bato oyo bazalaki na nzala.
019	PSA	107	010	Bato oyo bazalaki kovanda na bisika ya molili makasi mpe ya molili ya kufa bazalaki ya kokangama na minyoko mpe na minyololo ya bibende,
019	PSA	107	011	pamba te batombokelaki maloba na Nzambe mpe batiolaki mabongisi ya Ye-Oyo-Aleki-Likolo.
019	PSA	107	012	Abukaki lolendo ya mitema na bango na nzela ya misala makasi; bakweyaki, mpe moko te asungaki bango.
019	PSA	107	013	Kati na pasi na bango, babelelaki Yawe, mpe abikisaki bango na mitungisi na bango.
019	PSA	107	014	Abimisaki bango wuta na molili makasi mpe na molili ya kufa, mpe abukaki minyololo na bango.
019	PSA	107	015	Tika ete basanzola Yawe mpo na bolingo mpe bikamwa na Ye mpo na bato!
019	PSA	107	016	Pamba te abukaki bikuke ya bronze mpe akataki bikangelo ya mabende.
019	PSA	107	017	Bamosusu bakomaki bazoba mpo na etamboli mabe na bango, mpe bato na pasi, mpo na masumu na bango.
019	PSA	107	018	Minoko na bango eyinaki bilei nyonso, mpe bakomaki pene ya bikuke ya kufa.
019	PSA	107	019	Kati na pasi na bango, babelelaki Yawe, mpe abikisaki bango na mitungisi na bango.
019	PSA	107	020	Atindaki Liloba na Ye mpe abikisaki bango, akangolaki bango wuta na kunda.
019	PSA	107	021	Tika ete basanzola Yawe mpo na bolingo mpe bikamwa na Ye mpo na bato!
019	PSA	107	022	Tika ete babonza bambeka ya kozongisa matondi mpe bapanza sango ya misala na Ye na koganga na esengo!
019	PSA	107	023	Bato oyo bakendaka mobembo na ebale monene kati na masuwa mpe basalaka mombongo na mayi minene
019	PSA	107	024	bamonaki misala ya Yawe, mpe bikamwa kati na ebale monene.
019	PSA	107	025	Alobaki, mpe mopepe makasi eyaki, etombolaki bambonge.
019	PSA	107	026	Bazalaki komata kino na likolo mpe kokita kino na se, bazalaki kolemba nzoto kati na pasi.
019	PSA	107	027	Bazwaki kizunguzungu mpe bakomaki kotenga-tenga lokola bato balangwe masanga, bwanya na bango nyonso elimwaki.
019	PSA	107	028	Kati na pasi na bango, babelelaki Yawe mpe abimisaki bango na mitungisi na bango.
019	PSA	107	029	Akitisaki mopepe makasi, bambonge ya ebale monene evandaki kimia.
019	PSA	107	030	Basepelaki na kimia oyo ezongaki, mpe Nzambe amemaki bango kino na libongo oyo balingaki.
019	PSA	107	031	Tika ete basanzola Yawe mpo na bolingo mpe bikamwa na Ye mpo na bato!
019	PSA	107	032	Tika ete banetola Ye kati na lisanga ya bato mpe bakumisa Ye kati na mayangani ya bakambi.
019	PSA	107	033	Akoki kobongola bibale esobe; kobongola bitima mabele ya kokawuka;
019	PSA	107	034	kobongola mabele oyo ebotaka bambuma mabele ya mungwa likolo ya mabe ya bavandi na yango.
019	PSA	107	035	Akoki kobongola esobe liziba; kobongola mabele ya kokawuka bitima.
019	PSA	107	036	Akoki kosala ete bato na nzala bakoma kovanda kuna, batonga engumba oyo bato bakoki kovanda,
019	PSA	107	037	babwaka bambuma na bilanga mpe balona banzete ya vino oyo ekobota bambuma ebele.
019	PSA	107	038	Apamboli bango, mpe bakomi ebele; mpe akitisi te motango ya bibwele na bango.
019	PSA	107	039	Motango ya bato mosusu ekiti mpe balembi nzoto mpo na minyoko mpe pasi.
019	PSA	107	040	Nzambe asambwisaka bato minene, akotisaka bango na mobulu makasi kino bazanga nzela ya kobimela na pasi.
019	PSA	107	041	Kasi akangolaka babola wuta na pasi na bango, mpe asalaka ete babotana ebele kati na bituka na bango lokola etonga ya bameme.
019	PSA	107	042	Tango bato ya sembo bamonaka bongo, basepelaka, kasi bato nyonso ya mabe bakangaka minoko na bango.
019	PSA	107	043	Tika ete moto ya bwanya asala keba na makambo wana nyonso mpe akanisa na tina na bolingo ya Yawe!
019	PSA	108	001	Nzembo ya Davidi. Nzambe, motema na ngai ezali na kimia! Nakoyembela Yo, nakosanzola Yo na mindule; ezali mpe lokumu na ngai.
019	PSA	108	002	Lindanda mpe nzenze, bolamuka! Nalingi kolamusa tongo.
019	PSA	108	003	Nkolo, nakosanzola Yo kati na bato, nakoyembela Yo kati na bikolo.
019	PSA	108	004	Pamba te bolingo na Yo ezali monene koleka Lola, mpe bosembo na Yo ekenda kino na mapata.
019	PSA	108	005	Oh Nzambe, tika ete otombolama na likolo ya Lola, mpe nkembo na Yo ezala awa na mokili mobimba!
019	PSA	108	006	Bikisa biso na nguya ya loboko na Yo mpe yanola biso, mpo ete balingami na Yo bakangolama!
019	PSA	108	007	Nzambe alobaki kati na Esika na Ye ya bule: « Nakolonga! Nakokabola Sishemi mpe nakotia bandelo ya lubwaku ya Sukoti.
019	PSA	108	008	Galadi ezali ya ngai, Manase mpe ezali ya ngai; Efrayimi ezali ekoti na ngai ya ebende, mpe Yuda ezali lingenda na ngai ya bokonzi.
019	PSA	108	009	Moabi ezali sani monene oyo nasukolelaka, Edomi ezali esika oyo nabwakaka sandale na ngai. Nazali kobeta milolo ya bitumba mpo na kobundisa mokili ya Filisitia. »
019	PSA	108	010	Nani akomema ngai na engumba batonga makasi? Nani akotambolisa ngai kino na Edomi?
019	PSA	108	011	Ezali Yo te, Nzambe oyo obwakaki biso, Nzambe oyo ozalaki lisusu te kokende bitumba elongo na mampinga na biso!
019	PSA	108	012	Yaka kosunga biso, kangola biso liboso ya moyini! Pamba te lisungi ya bato ezali pamba.
019	PSA	108	013	Elongo na Nzambe, tokosala makambo minene mpe ya kokamwa; ezali Ye nde akonyata banguna na biso.
019	PSA	109	001	Wuta na buku ya mokambi ya bayembi. Nzembo ya Davidi. Nzambe, Yo oyo ngai nakumisaka, kovanda kimia te!
019	PSA	109	002	Bato mabe bazali koloba lokuta mpo na kofunda ngai, bazali mpe kokosela ngai makambo.
019	PSA	109	003	Bazingeli ngai na maloba ya koyina mpe bazali kobundisa ngai kaka pamba.
019	PSA	109	004	Bato oyo ngai nalingaka bafundi ngai, kasi ngai namipesi na ngai kaka na mabondeli.
019	PSA	109	005	Bazali kozongisela ngai mabe na bolamu, mpe koyina na bolingo.
019	PSA	109	006	Kaba ye na maboko ya moto mabe! Bimisela ye monguna, na ngambo ya loboko na ye ya mobali!
019	PSA	109	007	Tika ete bazwa ye lokola moto mabe na tango ya kosamba, mpe libondeli na ye etangama lokola masumu!
019	PSA	109	008	Tika ete mikolo ya bomoi na ye ekoma moke, tika ete moto mosusu azwa mokumba na ye!
019	PSA	109	009	Tika ete bana na ye bakoma bana bitike, mpe tika ete mwasi na ye akoma mwasi akufisa mobali!
019	PSA	109	010	Tika ete bana na ye batelengana mpe bakoma bisengasenga, tika ete bakende kosenga mosika ya ndako na bango oyo ebukana-bukana!
019	PSA	109	011	Tika ete moto oyo adefisaki ye mbongo akanga ye biloko nyonso, mpe tika ete bapaya babotola ye bambuma ya mosala na ye!
019	PSA	109	012	Tika ete moko te atalisa ye bolingo, tika ete moko te ayokela bana bitike na ye mawa!
019	PSA	109	013	Tika ete bakitani na ye basila na kokufa, mpe bakombo na bango elongwa na ekeke oyo ezali kolanda!
019	PSA	109	014	Tika ete Yawe alandela masumu ya batata na ye mpe alimbisa te masumu ya mama na ye!
019	PSA	109	015	Tika ete Yawe akanisaka masumu yango tango nyonso mpe asala ete babosana bango libela na mokili!
019	PSA	109	016	Lokola atikalaki te kotambola na boboto, mpe lokola anyokolaki mobola mpe moto na mawa kino kobomisa moto oyo azoka na motema;
019	PSA	109	017	lokola azalaki kolinga mingi kolakela bato mabe, tika ete bilakeli mabe ekweyela ye! Lokola azalaki kosepela te kopambola bato, tika ete mapamboli ezala mosika na ye!
019	PSA	109	018	Tika ete alata elakeli mabe lokola kazaka, tika ete ekota kati na ye lokola mayi, mpe kati na mikuwa na ye lokola mafuta!
019	PSA	109	019	Tika ete elakeli mabe yango elata ye lokola elamba oyo alati, mpe ekangama ye na loketo lokola mokaba mpo na tango nyonso!
019	PSA	109	020	Tala ndenge Yawe akofuta banguna na ngai mpe bato oyo balobaka mabe na tina na ngai.
019	PSA	109	021	Kasi Yo Nkolo Yawe, salela ngai bolamu mpo na lokumu ya Kombo na Yo, kangola ngai kolanda boboto ya bolingo na Yo.
019	PSA	109	022	Solo, nazali mobola mpe moto na mawa, mpe motema na ngai ezali ya kozoka kati na ngai.
019	PSA	109	023	Nazali kokende lokola elili oyo ezali kolimwa; bazali kobengana ngai lokola mabanki.
019	PSA	109	024	Mabolongo na ngai elembi mpo na kokila mingi bilei, nzoto na ngai mpe ebukani mpo ete nakondi makasi.
019	PSA	109	025	Mpo na bango, nakomi eloko ya nkele; soki kaka bamoni ngai, baningisi mito.
019	PSA	109	026	Yawe, Nzambe na ngai, sunga ngai; bikisa ngai kolanda bolingo na Yo!
019	PSA	109	027	Tika ete banguna na ngai bayeba ete Yo Yawe nde osalaki bongo.
019	PSA	109	028	Ata balakeli ngai mabe, Yo okopambola ngai; soki mpe bameki kotelema mpo na kobundisa ngai, bakokufa soni. Nzokande ngai mosali na Yo, nakozala moto ya esengo.
019	PSA	109	029	Tika ete bayini na ngai bazanga lokumu mpe bamizipa na soni lokola kazaka.
019	PSA	109	030	Nakosanzola Yawe na mongongo makasi, nakokumisa Ye kati na ebele ya bato.
019	PSA	109	031	Pamba te atelemaka na ngambo ya loboko ya mobali ya mobola mpo na kokangola ye wuta na maboko ya bato oyo bakatela ye etumbu.
019	PSA	110	001	Nzembo ya Davidi. Maloba ya Yawe epai ya nkolo na ngai: « Vanda na ngambo ya loboko na Ngai ya mobali kino nakomisa banguna na yo enyatelo makolo na yo. »
019	PSA	110	002	Wuta na Siona, Yawe akosala ete nguya na yo ya bokonzi ekende mosika, mpe okokonza kati na banguna na Yo.
019	PSA	110	003	Na mokolo oyo okotanda basoda na yo na molongo mpo na bitumba, bato na yo bakotonda na mpiko, bilenge basoda na yo nyonso bakoya na lombangu epai na yo ndenge mamwe ebimaka na tongo.
019	PSA	110	004	Yawe alapaki ndayi oyo, akobongola maloba na Ye te: « Ozali Nganga-Nzambe mpo na libela kolanda molongo ya Melishisedeki! »
019	PSA	110	005	Nkolo azali na ngambo ya loboko na yo ya mobali, akopanza bakonzi na mokolo ya kanda na Ye.
019	PSA	110	006	Akopesa bikolo etumbu: bikolo nyonso ekotonda na bibembe, mpe akonyata bakambi kati na mokili mobimba.
019	PSA	110	007	Na nzela, mokonzi amelaka mayi na mwa moluka; yango wana atombolaka moto.
019	PSA	111	001	Bokumisa Yawe! Nakokumisa Yawe na motema na ngai mobimba kati na likita ya bato ya sembo mpe kati na mayangani.
019	PSA	111	002	Yawe asalaka makambo minene; bato nyonso oyo balingaka yango bakanisaka yango.
019	PSA	111	003	Misala na Ye emonisaka nkembo mpe lokumu na Ye, mpe bosembo na Ye ewumelaka libela na libela.
019	PSA	111	004	Alingaka ete bakanisa bikamwa na Ye. Yawe atondi na mawa mpe atalisaka ngolu na Ye.
019	PSA	111	005	Apesaka bato oyo batosaka Ye bilei; akanisaka Boyokani na Ye tango nyonso.
019	PSA	111	006	Amonisaki nguya na Ye epai ya bato na Ye na nzela ya misala na Ye tango apesaki bango libula ya bato ya bikolo mosusu.
019	PSA	111	007	Misala na Ye nyonso elakisaka boyengebene mpe bosembo na Ye; mibeko na Ye nyonso ebongi na kondima yango.
019	PSA	111	008	Epesama mpo na libela, mpe esengeli kotosa yango na bosembo mpe na bosolo.
019	PSA	111	009	Akangolaki bato na Ye, mpe asalaki Boyokani ya libela elongo na bango. Azali Nzambe Mosantu mpe Nzambe ya somo.
019	PSA	111	010	Kotosa Yawe ezali mosisa ya bwanya; bato nyonso oyo batosaka Yawe bazali na mayele ya peto. Lokumu ya Yawe ezali ya libela na libela.
019	PSA	112	001	Bokumisa Yawe! Esengo na moto oyo atosaka Yawe mpe asepelaka makasi na mibeko na Ye.
019	PSA	112	002	Bana na ye bakozala bato na nguya kati na mokili; ekeke ya bato ya sembo ekopambolama.
019	PSA	112	003	Ndako na ye ezali na bokolongono mpe na bomengo, mpe bosembo na ye ewumelaka mpo na seko.
019	PSA	112	004	Pole engengaka kati na molili mpo na bato ya alima, mpo na moto oyo alimbisaka baninga, ayokelaka bato mawa mpe azali sembo.
019	PSA	112	005	Esengo na moto oyo ayokelaka bato mawa mpe adefisaka, mpe asalaka misala na ye kolanda bosembo.
019	PSA	112	006	Solo, aninganaka ata moke te. Bakanisaka misala ya moto ya sembo tango nyonso.
019	PSA	112	007	Abangaka basango ya mabe te; motema na ye ezali na kimia, atiaka elikya na ye kati na Yawe.
019	PSA	112	008	Motema na ye eninganaka te, abangaka te kino akomona banguna na ye kozwa etumbu.
019	PSA	112	009	Akabelaka babola na motema ya esengo; bosembo na ye ewumelaka libela na libela, lokumu na ye ekitaka te.
019	PSA	112	010	Moto mabe amonaka yango mpe asilikaka na zuwa, aliaka minu mpe alembaka nzoto. Posa ya bato mabe elimwaka.
019	PSA	113	001	Bokumisa Yawe! Bino basali ya Yawe, bokumisa Ye; bokumisa Yawe!
019	PSA	113	002	Tika ete Kombo ya Yawe epambolama kobanda sik’oyo kino libela na libela!
019	PSA	113	003	Longwa na este kino na weste, tika ete Kombo ya Yawe epambolama!
019	PSA	113	004	Yawe azali na likolo ya bikolo nyonso, nkembo na Ye ezali na likolo koleka Lola.
019	PSA	113	005	Nani akokani na Yawe, Nzambe na biso, oyo avandi na Kiti ya Bokonzi kati na bisika oyo eleki likolo?
019	PSA	113	006	Agumbamaka mpo na kotala likolo mpe mokili.
019	PSA	113	007	Wuta na putulu, atombolaka moto oyo akelela; wuta na fulu ya matiti, abimisaka mobola
019	PSA	113	008	mpo na kovandisa ye esika moko na bakambi, na bankumu ya bato na Ye.
019	PSA	113	009	Avandisaka mwasi ekomba kati na ndako na ye, lokola mama ya esengo kati na bana na ye. Bokumisa Yawe!
019	PSA	114	001	Tango Isalaele abimaki wuta na Ejipito, tango libota ya Jakobi elongwaki na ekolo ya bapaya,
019	PSA	114	002	Yuda ekomaki Esika ya bule ya Yawe, mpe Isalaele ekomaki mabele na Ye.
019	PSA	114	003	Ebale monene emonaki yango mpe ekimaki, mayi ya Yordani ezongaki na sima,
019	PSA	114	004	bangomba epumbwaki lokola bameme, bangomba mike epumbwaki lokola bana ya ntaba.
019	PSA	114	005	Ebale monene, nini ezalaki kati na yo mpo ete okima? Yordani, mpo na nini ozongaki na sima?
019	PSA	114	006	Bino bangomba, mpo nini bopumbwaki lokola bameme? Bongo bino bangomba mike, mpo na nini bopumbwaki lokola bana ya ntaba?
019	PSA	114	007	Mokili, lenga liboso ya Yawe, liboso ya Nzambe ya Jakobi,
019	PSA	114	008	oyo abongolaka libanga monene liziba, mpe libanga etima.
019	PSA	115	001	Na biso te, Yawe, na biso te, kasi pesa nkembo na Kombo na Yo mpo na bolingo mpe boyengebene na Yo.
019	PSA	115	002	Mpo na nini bikolo eloba: « Wapi Nzambe na bango? »
019	PSA	115	003	Nzambe na biso azali na Lola, asalaka nyonso oyo alingi.
019	PSA	115	004	Kasi banzambe na bango ya bikeko ezali ya palata mpe ya wolo, esalema na maboko ya bato.
019	PSA	115	005	Ezali na minoko, kasi elobaka te; ezali na miso, kasi emonaka te;
019	PSA	115	006	ezali na matoyi, kasi eyokaka te; ezali na zolo, kasi eyokaka solo te;
019	PSA	115	007	ezali na maboko, kasi esimbaka te; ezali na makolo, kasi etambolaka te. Minoko na yango ebimisaka ata makelele te.
019	PSA	115	008	Bato oyo basalaka yango mpe bato nyonso oyo batielaka yango motema bakokani na yango.
019	PSA	115	009	Bana ya Isalaele, botia elikya kati na Yawe! Azali lisungi mpe nguba na bango.
019	PSA	115	010	Bakitani ya Aron, botia elikya kati na Yawe! Azali lisungi mpe nguba na bino.
019	PSA	115	011	Bino bato oyo botosaka Yawe, botia elikya kati na Yawe. Azali lisungi mpe nguba na bango.
019	PSA	115	012	Yawe akanisaka biso, akopambola; solo, akopambola bana ya Isalaele, akopambola bakitani ya Aron.
019	PSA	115	013	Akopambola bato oyo batosaka Yawe kobanda na bato pamba kino na bato minene.
019	PSA	115	014	Tika ete Yawe afulukisa bino, bino mpe bana na bino!
019	PSA	115	015	Tika ete Yawe apambola bino, Ye oyo asala likolo mpe mabele.
019	PSA	115	016	Likolo ezali likolo ya Yawe; kasi apesa mabele epai ya bato.
019	PSA	115	017	Ezali te bakufi nde bakumisaka Yawe, pamba te bango nyonso bakendaka na esika ya kimia.
019	PSA	115	018	Kasi biso, tokopambola Yawe, kobanda sik’oyo kino libela na libela. Bokumisa Yawe!
019	PSA	116	001	Nalingaka Yawe, pamba te ayokaka mongongo mpe mabondeli na ngai.
019	PSA	116	002	Ayokaki ngai; boye nakobelela Ye bomoi na ngai mobimba.
019	PSA	116	003	Minyololo ya kufa ezingelaki ngai, somo ya mboka ya bakufi ekangaki ngai; nakomaki moto ya pasi mpe ya mawa. (Sheol h7585)
019	PSA	116	004	Kasi nabelelaki Kombo ya Yawe: « Yawe, nabondeli Yo, bikisa ngai! »
019	PSA	116	005	Yawe asalaka ngolu mpe azali sembo, Nzambe na biso ayokelaka bato mawa.
019	PSA	116	006	Yawe abatelaka bato oyo bazangi mayele. Nalembaki nzoto, kasi abikisi ngai.
019	PSA	116	007	Molimo na ngai, zongela kimia na yo, pamba te Yawe asaleli yo bolamu.
019	PSA	116	008	Solo, okangoli ngai na kufa, okawusi mpinzoli na ngai mpe obateli makolo na ngai ete ekweya te.
019	PSA	116	009	Nakotambola liboso ya Yawe kati na mokili ya bato ya bomoi.
019	PSA	116	010	Solo, nazalaka na elikya, ezala soki nalobaka: « Nazali moto na pasi makasi. »
019	PSA	116	011	Kati na mitungisi na ngai, nazalaki komilobela: « Bato nyonso bazali bakosi. »
019	PSA	116	012	Nini nakoki kozongisela Yawe mpo na bolamu na Ye nyonso epai na ngai?
019	PSA	116	013	Nakotombola kopo ya elonga mpe nakobelela Kombo ya Yawe.
019	PSA	116	014	Nakokokisa bandayi na ngai epai na Yawe na miso ya bato na Ye nyonso.
019	PSA	116	015	Kufa ya bayengebene ya Yawe ezali na motuya makasi na miso na Ye.
019	PSA	116	016	Yawe, yoka ngai, nazali mosali na Yo. Nazali mosali na Yo, mwana mobali ya mwasi mosali na Yo. Ofungoli minyololo oyo ekangaki ngai.
019	PSA	116	017	Nakobonzela Yo mbeka mpo na kozongisa matondi, mpe nakobelela Kombo ya Yawe.
019	PSA	116	018	Nakokokisa bandayi na ngai epai na Yawe na miso ya bato na Ye nyonso,
019	PSA	116	019	kati na lopango ya Tempelo ya Yawe; kati na yo, Yelusalemi. Bokumisa Yawe!
019	PSA	117	001	Bino bato ya bikolo nyonso, bokumisa Yawe! Bino bato ya mabota nyonso, bopesa Ye nkembo!
019	PSA	117	002	Pamba te bolingo na Ye mpo na biso ezali monene, mpe bosembo ya Yawe ewumelaka seko na seko. Bokumisa Yawe!
019	PSA	118	001	Bosanzola Yawe, pamba te azali malamu, pamba te bolingo na Ye ewumelaka seko na seko!
019	PSA	118	002	Tika ete Isalaele aloba: « Pamba te bolingo na Ye ewumelaka seko na seko! »
019	PSA	118	003	Tika ete bakitani ya Aron baloba: « Pamba te bolingo na Ye ewumelaka seko na seko! »
019	PSA	118	004	Tika ete bato oyo batosaka Yawe baloba: « Pamba te bolingo na Ye ewumelaka seko na seko! »
019	PSA	118	005	Kati na pasi na ngai, nabelelaki Yawe, mpe Yawe ayanolaki ngai, abikisaki ngai.
019	PSA	118	006	Yawe azali mpo na ngai, nakobanga te; bato bakoki kosala ngai nini?
019	PSA	118	007	Yawe azali mpo na ngai, ayaka kosunga ngai; boye natalaka banguna na ngai na miso lokola molongi.
019	PSA	118	008	Eleki malamu koluka ebombamelo kati na Yawe na esika ya kotia elikya na bato.
019	PSA	118	009	Eleki malamu koluka ebombamelo kati na Yawe na esika ya kotia elikya kati na bato minene ya mokili.
019	PSA	118	010	Bikolo nyonso ezingelaki ngai, kasi nabebisaki bango na Kombo na Yawe.
019	PSA	118	011	Bakobaki kaka kozingela ngai, kasi nabebisaki bango na Kombo na Yawe.
019	PSA	118	012	Bazingelaki ngai lokola banzoyi, kasi ekufaki lokola moto ya esobe; nabebisaki yango na Kombo na Yawe.
019	PSA	118	013	Batindikaki ngai mpo ete nakweyisa kondima, kasi Yawe asungaki ngai.
019	PSA	118	014	Yawe azali makasi mpe nguya na ngai; apesaki ngai elonga.
019	PSA	118	015	Koganga ya esengo mpe ya elonga eyokanaka wuta na bandako ya kapo ya bato ya sembo, pamba te nguya na Yawe esalaka makambo minene!
019	PSA	118	016	Yawe asembolaka loboko na Ye ya mobali, mpe nguya na Yawe esalaka makambo minene.
019	PSA	118	017	Nakokufa te, nakozala na bomoi mpe nakopanza sango ya misala ya Yawe.
019	PSA	118	018	Solo, Yawe apesaki ngai etumbu makasi; kasi akabaki ngai na kufa te.
019	PSA	118	019	Bofungolela ngai bikuke ya bosembo mpo ete nakota mpe nakumisa Yawe.
019	PSA	118	020	Tala ekuke ya Yawe; bato ya sembo bakotelaka na ekuke yango.
019	PSA	118	021	Nasanzolaka Yo, pamba te oyanolaki ngai mpe opesaki ngai elonga.
019	PSA	118	022	Libanga oyo batongi ndako babwakaki ekomi libanga ya songe ya ndako, mpe esimbi ndako mobimba.
019	PSA	118	023	Ezali Yawe nde alingaki bongo, mpe ezali penza likambo ya kokamwa na miso na biso!
019	PSA	118	024	Tala mokolo oyo Yawe asali; tika ete tosepela mpe toganga na esengo mpo na mokolo yango!
019	PSA	118	025	Yawe, nabondeli Yo, pesa lobiko. Yawe, nabondeli Yo, pesa elonga.
019	PSA	118	026	Tika ete apambolama, Ye oyo ayei na Kombo ya Nkolo! Tozali kopambola bino wuta na Tempelo ya Yawe.
019	PSA	118	027	Yawe azali Nzambe, mpe angengisaki biso. Bokota na molongo, bomema mandalala na maboko mpe bokende kino na maseke ya etumbelo.
019	PSA	118	028	Ozali Nzambe na ngai, nasanzolaka Yo! Ozali Nzambe na ngai, nanetolaka Yo.
019	PSA	118	029	Bosanzola Yawe, pamba te azali malamu, pamba te bolingo na Ye ewumelaka seko na seko!
019	PSA	119	001	Esengo na bato oyo bazangi pamela mpe batambolaka kolanda mibeko ya Yawe!
019	PSA	119	002	Esengo na bato oyo babatelaka malako na Ye mpe balukaka Ye na mitema na bango mobimba!
019	PSA	119	003	Basalaka mabe te, kasi balandaka banzela ya Nzambe.
019	PSA	119	004	Opesaki mibeko mpo ete etosama malamu.
019	PSA	119	005	Tika ete nabongisa etamboli na ngai mpo ete natosa mitindo na Yo!
019	PSA	119	006	Na bongo, nakoyoka soni te tango nakotosa mibeko na Yo nyonso.
019	PSA	119	007	Nakosanzola Yo na motema ya sembo wana nakoyekola mibeko ya bosembo na Yo.
019	PSA	119	008	Nalingi kotosa mitindo na Yo; kosundola ngai libela te!
019	PSA	119	009	Ndenge nini elenge akoki kowumela na nzela ya sembo? Ezali na kotambola kolanda liloba na Yo.
019	PSA	119	010	Nalukaka Yo na motema na ngai mobimba; batela ngai mpo ete napengwa te mosika ya mibeko na Yo!
019	PSA	119	011	Nabatelaka liloba na Yo kati na motema na ngai mpo ete nasala masumu te na miso na Yo.
019	PSA	119	012	Yawe, tika ete opambolama! Lakisa ngai mitindo na Yo!
019	PSA	119	013	Na monoko na ngai, natangaka mibeko na Yo nyonso.
019	PSA	119	014	Nasepelaka kotambola kolanda malako na Yo lokola nde nazali na bomengo nyonso.
019	PSA	119	015	Nakanisaka malako na Yo mpe natambolaka na banzela na Yo.
019	PSA	119	016	Nasepelaka mingi na malako na Yo mpe nabosanaka liloba na Yo te.
019	PSA	119	017	Salela ngai, mosali na Yo, bolamu mpo ete nabika mpe natosa liloba na Yo.
019	PSA	119	018	Fungola miso na ngai mpo ete namona kitoko ya mibeko na Yo.
019	PSA	119	019	Nazali mopaya awa na mokili; kobombela ngai mibeko na Yo te.
019	PSA	119	020	Molimo na ngai ezalaka tango nyonso na posa makasi ya koyeba mibeko na Yo.
019	PSA	119	021	Otelemelaka bato ya lofundu, bato oyo balakelama mabe mpe bapengwaka mosika ya mibeko na Yo.
019	PSA	119	022	Longola soni mpe kotiolama na bomoi na ngai, pamba te natosaka malako na Yo.
019	PSA	119	023	Ezala soki bakambi basali likita mpe bayokani kotelemela ngai, mosali na Yo, nakokanisa kaka mitindo na Yo.
019	PSA	119	024	Malako na Yo esepelisaka ngai makasi, epesaka ngai toli.
019	PSA	119	025	Nakangami na putulu; batela bomoi na ngai kolanda liloba na Yo.
019	PSA	119	026	Nayebisaki Yo banzela na ngai, mpe oyanolaki ngai; lakisa ngai mibeko na Yo!
019	PSA	119	027	Sala ete nasosola nzela ya mitindo na Yo mpo ete nakanisa misala minene na Yo!
019	PSA	119	028	Nazali kolela mpo na pasi na motema; pesa ngai mpiko kolanda liloba na Yo.
019	PSA	119	029	Mema ngai mosika ya nzela ya lokuta; mpe, na boboto na Yo, teya ngai mobeko na Yo.
019	PSA	119	030	Naponaki nzela ya bosolo; natambolaka kolanda mibeko na Yo.
019	PSA	119	031	Nakangami na malako na Yo; Yawe, koyokisa ngai soni te.
019	PSA	119	032	Nakimaka mbangu kati na nzela ya mibeko na Yo, pamba te opesaka ngai bososoli na yango.
019	PSA	119	033	Yawe, teya ngai nzela ya mitindo na Yo mpo ete nabatela yango kino na suka.
019	PSA	119	034	Pesa ngai bososoli mpo ete natosa mibeko na Yo mpe nalanda yango na motema na ngai mobimba.
019	PSA	119	035	Tambolisa ngai kati na nzela ya mibeko na Yo, pamba te nasepelaka na yango.
019	PSA	119	036	Sala ete motema na ngai esepela na malako na Yo, kasi na bomengo te!
019	PSA	119	037	Longola miso na ngai na makambo ya pamba, batela bomoi na ngai kati na banzela na Yo!
019	PSA	119	038	Kokisela mosali na Yo bilaka oyo opesaki mpo na bato oyo batosaka Yo.
019	PSA	119	039	Longola mosika na ngai soni oyo nabangaka, pamba te mibeko na Yo ezali malamu.
019	PSA	119	040	Nasepelaka makasi na mibeko na Yo; batela bomoi na ngai kati na bosembo na Yo!
019	PSA	119	041	Yawe, tika ete bolingo ekomela ngai, mpe lobiko na Yo, kolanda elaka na Yo;
019	PSA	119	042	bongo nakokoka kozwa eyano ya kopesa na mofingi na ngai, pamba te natiaka elikya na liloba na Yo.
019	PSA	119	043	Tika ete monoko na ngai elobaka kaka bosolo, pamba te natiaka elikya kati na mibeko na Yo.
019	PSA	119	044	Nakotosa mibeko na Yo tango nyonso, mpe libela na libela.
019	PSA	119	045	Nakobika na bonsomi ya solo, pamba te nasepelaka kotosa mitindo na Yo.
019	PSA	119	046	Nakolobela malako na Yo liboso ya bakonzi na kozanga koyoka soni.
019	PSA	119	047	Nasepelaka mingi na mibeko na Yo mpe nalingaka yango mingi.
019	PSA	119	048	Nalapi ndayi mpo na mibeko na Yo, oyo nalingaka, mpe nakokanisa mitindo na Yo.
019	PSA	119	049	Kanisa makambo oyo olobaki na mosali na Yo, pamba te opesaki ngai elikya.
019	PSA	119	050	Kati na pasi na ngai, liloba na Yo ebondisaka; batela bomoi na ngai kolanda elaka na Yo.
019	PSA	119	051	Solo, bato ya lolendo batiolaki ngai makasi; kasi ngai, natikalaki kopengwa te na mibeko na Yo.
019	PSA	119	052	Yawe, tango nakanisaka mikano na Yo ya kala, nazwaka kati na yango kobondisama.
019	PSA	119	053	Nayokaka pasi mingi na motema tango namonaka bato mabe kosundola mibeko na Yo.
019	PSA	119	054	Nakoma koyemba mitindo na Yo na bisika nyonso epai wapi nazali moleki nzela.
019	PSA	119	055	Yawe, nakanisaka Yo na butu mpo ete nabatela mibeko na Yo;
019	PSA	119	056	pamba te libula na ngai ezali: kotosa mibeko na Yo.
019	PSA	119	057	Yawe, nalobi lisusu ete libula na ngai ezali: kotosa liloba na Yo.
019	PSA	119	058	Na motema na ngai mobimba, nalukaka kosepelisa Yo; salela ngai ngolu kolanda bilaka na Yo!
019	PSA	119	059	Natali malamu etamboli na ngai mpe namizongisi kati na malako na Yo.
019	PSA	119	060	Natosaka mibeko na Yo noki, nazelisaka te.
019	PSA	119	061	Solo, mitambo ya bato mabe ekangaki ngai, kasi ngai nabosanaki te mibeko na Yo.
019	PSA	119	062	Na kati-kati ya butu, nalamukaka mpo na kokumisa Yo likolo na mibeko na Yo ya sembo.
019	PSA	119	063	Nazali moninga ya bato nyonso oyo batosaka Yo mpe babatelaka mitindo na Yo.
019	PSA	119	064	Yawe, mokili etondi na bolingo na Yo; lakisa ngai mitindo na Yo!
019	PSA	119	065	Yawe, salela mosali na Yo bolamu kolanda liloba na Yo.
019	PSA	119	066	Teya ngai bolamu ya bososoli mpe ya mayele, pamba te namipesaka na mibeko na Yo.
019	PSA	119	067	Liboso ete obeta ngai, nazalaki mopengwi; kasi sik’oyo, nakomi kotosa liloba na Yo.
019	PSA	119	068	Ozali malamu mpe osalaka makambo ya malamu; teya ngai mitindo na Yo!
019	PSA	119	069	Bato ya lolendo bakoselaka ngai makambo; kasi ngai, natosaka mitindo na Yo na motema na ngai mobimba.
019	PSA	119	070	Mitema na bango ezali mabanga; kasi ngai, nasepelaka na mibeko na Yo.
019	PSA	119	071	Ezalaki penza malamu mpo na ngai ete obeta ngai, mpo ete nayekola mitindo na Yo.
019	PSA	119	072	Mpo na ngai, mibeko oyo ozwaki mpe osakolaki na monoko na Yo ezali malamu koleka biloko nkoto moko ya wolo mpe ya palata.
019	PSA	119	073	Osalaki mpe olendisaki ngai na maboko na Yo, pesa ngai mayele mpo ete nayekola mibeko na Yo!
019	PSA	119	074	Tango bato oyo batosaka Yo bamonaka ngai, basepelaka makasi, mpo ete natiaka elikya na liloba na Yo.
019	PSA	119	075	Yawe, nayebi malamu ete mibeko na Yo ezali sembo, mpe ete ezali kaka mpo na bolingo na Yo nde obetaki ngai.
019	PSA	119	076	Tika ete bolingo na Yo ebondisa ngai, kolanda elaka na Yo epai ya mosali na Yo!
019	PSA	119	077	Talisa ngai mawa na Yo mpo ete nabika, pamba te nasepelaka na mibeko na Yo.
019	PSA	119	078	Tika ete bato wana ya lofundu, oyo bamonisaka ngai pasi na kozanga tina, bakufa soni! Kasi ngai nakokanisa kaka mibeko na Yo.
019	PSA	119	079	Tika ete bato oyo batosaka Yo, ba-oyo bayebi malako na Yo, bazongela ngai.
019	PSA	119	080	Tika ete motema na ngai ezanga pamela mpo na kotosa mitindo na Yo, mpo ete nakufa soni te.
019	PSA	119	081	Natondi na posa ya lobiko na Yo, nazali na elikya kati na liloba na Yo.
019	PSA	119	082	Miso na ngai elembi kozela kokokisama ya elaka na Yo; nakomi komituna: « Okobondisa ngai tango nini? »
019	PSA	119	083	Nakomi lokola mbeki oyo ezali kokawuka na milinga, nzokande nabosanaka mitindo na Yo te.
019	PSA	119	084	Mikolo ya bomoi ya mosali na Yo ezali motango boni? Mokolo nini okopesa banyokoli na ngai etumbu?
019	PSA	119	085	Bato ya lolendo batimoli mabulu mpo na kokanga ngai, baboyi kotosa mibeko na Yo.
019	PSA	119	086	Mibeko na Yo nyonso ezali sembo; kasi bazali konyokola ngai kaka pamba; yaka kosunga ngai!
019	PSA	119	087	Etikali moke mpo ete balongola ngai na mokili; kasi atako bongo, nasundoli mibeko na Yo te.
019	PSA	119	088	Kati na bolingo na Yo, batela bomoi na ngai mpo ete natosa malako na Yo.
019	PSA	119	089	Yawe, liloba na Yo ezali mpo na seko, epikama kati na likolo;
019	PSA	119	090	boyengebene na Yo ekowumela seko na seko. Okela mabele, mpe ezali kaka kino na mokolo ya lelo;
019	PSA	119	091	opesa mibeko, mpe ezali kaka kino na mokolo ya lelo, pamba te nyonso kati na mokili mobimba epesaka Yo lokumu.
019	PSA	119	092	Soki nasepelaki na mibeko na Yo te, mbele nakufa kala kati na pasi na ngai.
019	PSA	119	093	Nakotikala kobosana ata moke te mitindo na Yo, pamba te obatelaka bomoi na ngai na nzela na yango.
019	PSA	119	094	Bikisa ngai, pamba te nazali moto na Yo mpe natosaka mitindo na Yo!
019	PSA	119	095	Bato mabe bazali koluka koboma ngai, kasi ngai nakangami kaka na malako na Yo.
019	PSA	119	096	Na nyonso oyo emonanaka lokola ya kokoka, namonaki mondelo; kasi mibeko na Yo ezalaka na mondelo te.
019	PSA	119	097	Nalingaka mibeko na Yo mingi! Nakanisaka yango mikolo nyonso.
019	PSA	119	098	Mibeko na Yo ekomisaka ngai moto ya bwanya koleka banguna na ngai; ezalaka elongo na ngai tango nyonso.
019	PSA	119	099	Naleki balakisi na ngai nyonso na mayele, pamba te nakanisaka malako na Yo.
019	PSA	119	100	Naleki mibange na bososoli, pamba te natosaka mibeko na Yo.
019	PSA	119	101	Natambolaka te na banzela nyonso ya mabe mpo na kotosa liloba na Yo.
019	PSA	119	102	Nakangamaka na mibeko na Yo, pamba te Yo moko nde oteyaka ngai yango.
019	PSA	119	103	Tala ndenge mitindo na Yo ezali elengi na monoko na ngai! Ezali malamu koleka mafuta ya nzoyi.
019	PSA	119	104	Mitindo na Yo ekomisi ngai moto ya bososoli; yango wana nayinaka nzela nyonso ya mabe.
019	PSA	119	105	Liloba na Yo ezali mwinda mpo na makolo na ngai, mpe pole mpo na nzela na ngai.
019	PSA	119	106	Nalapaki ndayi oyo mpe nakokokisa yango: « Nakotosaka mibeko ya bosembo na Yo. »
019	PSA	119	107	Motema na ngai etutami makasi; Yawe, batela bomoi na ngai kolanda liloba na Yo.
019	PSA	119	108	Yawe, ndima likabo ya bibebu na ngai, mpe teya ngai mibeko na Yo.
019	PSA	119	109	Solo, nakutanaka tango nyonso na makama, kasi nabosanaka mibeko na Yo te.
019	PSA	119	110	Bato mabe batiaka mitambo mpo ete nakweya, kasi nakangamaka kaka na mibeko na Yo.
019	PSA	119	111	Malako na Yo ezali libula na ngai mpo na libela, esalaka esengo ya motema na ngai.
019	PSA	119	112	Nazwa mokano ya kotambola kolanda mitindo na Yo, tango nyonso, kino na suka.
019	PSA	119	113	Nayinaka bato ya mitema mibale, kasi nalingaka nde mibeko na Yo.
019	PSA	119	114	Ozali ebombamelo mpe nguba na ngai; natiaka elikya kati na liloba na Yo.
019	PSA	119	115	Bato ya misala mabe, bokende mosika na ngai! Nakotosa mibeko ya Nzambe na ngai!
019	PSA	119	116	Sunga ngai kolanda elaka na Yo, mpe nakobika; koyokisa elikya na ngai soni te.
019	PSA	119	117	Sunga ngai mpo ete nabika; nakotikala kobosana mitindo na Yo ata moke te.
019	PSA	119	118	Obwakaka bato nyonso oyo bapesaka mitindo na Yo mokongo, pamba te mokano na bango ezalaka ya lokuta.
019	PSA	119	119	Olongolaka bato nyonso ya mabe ya mokili lokola bosoto; yango wana nalingaka malako na Yo.
019	PSA	119	120	Nalengaka na somo liboso na Yo mpe nabangaka mikano na Yo.
019	PSA	119	121	Natambolaka na bosembo mpe bosolo; kokaba ngai na maboko ya banyokoli na ngai te!
019	PSA	119	122	Kamata mokumba ya bolamu na ngai, mosali na Yo; tika ete bato ya lolendo banyokola ngai te.
019	PSA	119	123	Miso na ngai elembi kozela lisungi kowuta na Yo mpe kokokisama ya bosembo na Yo kolanda elaka na Yo.
019	PSA	119	124	Salela ngai, mosali na Yo, kolanda bolingo na Yo, lakisa ngai mitindo na Yo.
019	PSA	119	125	Nazali mosali na Yo; pesa ngai mayele mpo ete nasosola malako na Yo.
019	PSA	119	126	Yawe, tango ya kosala ekoki; pamba te bazali kobuka mibeko na Yo!
019	PSA	119	127	Yango wana nalingaka mibeko na Yo koleka wolo, koleka kutu wolo ya peto;
019	PSA	119	128	namonaka mpe malako na Yo nyonso alima; nzokande, nayinaka lokuta nyonso.
019	PSA	119	129	Malako na Yo ezali kitoko, yango wana nabatelaka yango.
019	PSA	119	130	Emoniseli ya liloba na Yo engengisaka, epesaka bazoba mayele.
019	PSA	119	131	Monoko na ngai efungwamaka makasi likolo ya kozela, pamba te nazali na posa makasi ya mibeko na Yo.
019	PSA	119	132	Baluka epai na ngai mpe talisa ngai ngolu na Yo kolanda ndenge okata mpo na bato oyo balingaka Kombo na Yo.
019	PSA	119	133	Lendisa bomoi na ngai na nzela ya liloba na Yo mpe pekisa mabe ete ekonza ngai te.
019	PSA	119	134	Kangola ngai wuta na minyoko ya bato, mpe nakotosa mibeko na Yo.
019	PSA	119	135	Tika ete elongi na Yo engengela ngai, mosali na Yo; lakisa ngai mibeko na Yo!
019	PSA	119	136	Miso na ngai ezali kosopa mpinzoli, pamba te mibeko na Yo ezali kotosama te.
019	PSA	119	137	Yawe, ozali sembo, mpe mibeko na Yo ezali alima;
019	PSA	119	138	osalaki malako na Yo na bosembo mpe na bolingo.
019	PSA	119	139	Mpo ete banguna na ngai bazwaka liloba na Yo na motuya te, nayokaka kanda makasi komata ngai na motema.
019	PSA	119	140	Nzokande liloba na Yo ezali penza peto; mpe ngai, mosali na Yo, nalingaka yango.
019	PSA	119	141	Atako nazali moke mpe batiolaka ngai, kasi nabosanaka mitindo na Yo te.
019	PSA	119	142	Bosembo na Yo ekotikala bongo mpo na libela, ekotikala kobongwana te; mpe mibeko na Yo ezali solo.
019	PSA	119	143	Pasi ekangi ngai, mpe mayele esili ngai; kasi mibeko na Yo epesaka ngai esengo.
019	PSA	119	144	Malako na Yo ezali sembo mpo na libela; pesa ngai bososoli mpo ete nabika!
019	PSA	119	145	Nazali kobelela Yo na motema na ngai mobimba: « Yawe, yanola ngai; nakotosa mitindo na Yo!
019	PSA	119	146	Nazali kobelela Yo: bikisa ngai, mpo ete natosa malako na Yo!
019	PSA	119	147	Nalamukaka liboso ete tongo etana mpo na kobelela Yo, nazali na elikya kati na liloba na Yo.
019	PSA	119	148	Nalamukaka na kati-kati ya butu mpo na kokanisa mitindo na Yo.
019	PSA	119	149	Yoka ngai na bolingo na Yo! Yawe, batela bomoi na ngai kolanda mibeko na Yo!
019	PSA	119	150	Bato oyo basalaka mabongisi mabe, oyo batosaka mibeko na Yo te, bazali koya pene na ngai.
019	PSA	119	151	Nzokande Yo, Yawe, ozali pene, mpe mibeko na Yo nyonso ezali bosolo.
019	PSA	119	152	Wuta kala, ngai nayebi, na nzela ya malako na Yo, ete otia mibeko yango mpo na libela.
019	PSA	119	153	Mona malamu pasi na ngai mpe kangola ngai, pamba te nabosanaka mibeko na Yo te.
019	PSA	119	154	Kota likambo na ngai mpe kangola ngai, batela bomoi na ngai kolanda elaka na Yo!
019	PSA	119	155	Lobiko ezalaka mosika ya bato mabe, pamba te bamonaka pamba mitindo na Yo.
019	PSA	119	156	Yawe, mawa na Yo ezali monene penza; batela bomoi na ngai kolanda mibeko na Yo.
019	PSA	119	157	Banyokoli mpe banguna na ngai bazali solo ebele, kasi ngai nakangamaka kaka na malako na Yo.
019	PSA	119	158	Natalaka na nkele bato oyo bazangi kondima, ba-oyo batosaka liloba na Yo te.
019	PSA	119	159	Yawe, tala ndenge nalingaka mitindo na Yo! Batela bomoi na ngai kolanda bolingo na Yo.
019	PSA	119	160	Moboko ya liloba na Yo ezali bosolo, mpe mibeko nyonso ya bosembo na Yo ezali mpo na libela.
019	PSA	119	161	Bakambi banyokolaka ngai kaka pamba, kasi kaka liloba na Yo nde ebangisaka motema na ngai.
019	PSA	119	162	Nasepelaka na liloba na Yo lokola moto oyo azwi bomengo ebele ya bitumba.
019	PSA	119	163	Nayinaka lokuta mpe nayokaka yango nkele, nalingaka nde mibeko na Yo.
019	PSA	119	164	Nakumisaka Yo mbala sambo na mokolo mpo na mibeko ya bosembo na Yo.
019	PSA	119	165	Bato oyo balingaka mibeko na Yo bazali bato na kimia monene, mpe eloko moko te ekobetisa bango lisusu mabaku.
019	PSA	119	166	Yawe, natielaka Yo motema mpo ete obikisa ngai, mpe natosaka mibeko na Yo.
019	PSA	119	167	Natosaka malako na Yo, pamba te nalingaka yango makasi.
019	PSA	119	168	Natosaka malako mpe mibeko na Yo, pamba te oyebi banzela na ngai nyonso.
019	PSA	119	169	Yawe, tika ete koganga na ngai ekoma kino epai na Yo! Pesa ngai bososoli kolanda liloba na Yo!
019	PSA	119	170	Tika ete mabondeli na ngai ekoma kino epai na Yo! Kangola ngai kolanda elaka na Yo.
019	PSA	119	171	Tika ete bibebu na ngai ekumisa Yo, pamba te olakisaka ngai mitindo na Yo!
019	PSA	119	172	Tika ete lolemo na ngai eyemba liloba na Yo, pamba te mibeko na Yo nyonso ezali sembo.
019	PSA	119	173	Tika ete loboko na Yo esunga ngai, pamba te napona kolanda malako na Yo.
019	PSA	119	174	Yawe, nazali na posa makasi ya lobiko na Yo; mibeko na Yo epesaka ngai esengo.
019	PSA	119	175	Tika ete nazala na bomoi mpo na kokumisa Yo, mpe tika ete mibeko na Yo esunga ngai!
019	PSA	119	176	Nazali koyengayenga lokola meme oyo ebungi; luka ngai, mosali na Yo, pamba te nabosani mibeko na Yo te. »
019	PSA	120	001	Nzembo ya mobembo tango bazalaki kokende na Tempelo ya Yawe. Kati na pasi na ngai, nabelelaki Yawe, mpe ayanolaki ngai.
019	PSA	120	002	Oh Yawe, kangola ngai wuta na maboko ya bakosi mpe wuta na lolemo ya lokuta!
019	PSA	120	003	Yo, lolemo ya lokuta, Yawe akopesa yo nini, akofuta yo nini?
019	PSA	120	004	Akobeta yo na makonga ya elombe ya bitumba, oyo ezali ya songe, elongo na makala ya moto ya nzete ya nzube.
019	PSA	120	005	Mawa na ngai, mpo ete navandi lokola mopaya kati na Mesheki, kati na bandako ya kapo ya Kedari.
019	PSA	120	006	Navandaki tango molayi kati na bato oyo balingaka kimia te.
019	PSA	120	007	Ngai, nazali moto ya kimia; kasi soki kaka nameki koloba na tina na kimia, bango baponaka mbala moko bitumba.
019	PSA	121	001	Nzembo ya mobembo tango bazalaki kokende na Tempelo ya Yawe. Natomboli miso na ngai na ngambo ya bangomba: lisungi na ngai ekowuta wapi?
019	PSA	121	002	Lisungi na ngai ewutaka na Yawe oyo akela likolo mpe mabele.
019	PSA	121	003	Akotika te ete lokolo na yo eselumuka; Ye oyo abatelaka yo animbaka te.
019	PSA	121	004	Te, Ye oyo abatelaka Isalaele animbaka te mpe alalaka pongi te!
019	PSA	121	005	Yawe azali mobateli na yo; Yawe azali, na ngambo ya loboko na yo ya mobali, lokola elili oyo ebatelaka yo.
019	PSA	121	006	Ezala na moyi to na butu, moyi mpe sanza ekosala yo mabe ata moke te!
019	PSA	121	007	Yawe akobatela yo na mabe nyonso, akobatela bomoi na yo;
019	PSA	121	008	Yawe akobatela kokende mpe kozonga na yo, sik’oyo mpe libela na libela.
019	PSA	122	001	Nzembo ya Davidi. Nzembo ya mobembo mpo na kokende na Tempelo ya Yawe. Nasepelaka tango balobaka na ngai: « Tokende na Tempelo ya Yawe! »
019	PSA	122	002	Yelusalemi, makolo na biso etelemi na bikuke na yo!
019	PSA	122	003	Yelusalemi, engumba oyo etongama malamu; engumba oyo biteni na yango ekangana esika moko.
019	PSA	122	004	Ezali kuna nde mabota ekendaka, mabota ya Yawe, kolanda mibeko kati na Isalaele, mpo na kosanzola Kombo ya Yawe.
019	PSA	122	005	Pamba te bakiti ya bokonzi ya bato oyo basalelaka bosembo ezali kuna, bakiti ya bokonzi mpo na ndako ya Davidi.
019	PSA	122	006	Bosenga kimia ya Yelusalemi! Tika ete bato oyo balingaka yo, Yelusalemi, babika na kimia!
019	PSA	122	007	Tika ete kimia ezala kati na yo mpe kati na bandako na yo ya bokonzi!
019	PSA	122	008	Likolo ya bolingo na ngai mpo na bandeko mpe balingami na ngai, nalobi: « Tika ete kimia ezala kati na yo! »
019	PSA	122	009	Likolo ya bolingo na ngai mpo na Tempelo ya Yawe, Nzambe na biso, nasengi bolamu mpo na yo.
019	PSA	123	001	Nzembo ya mobembo mpo na kokende na Tempelo ya Yawe. Natomboli miso na ngai epai na Yo, Yawe, oyo ovandi na Kiti na Yo ya Bokonzi kati na Lola.
019	PSA	123	002	Ndenge miso ya bawumbu etalaka nkolo na bango, mpe miso ya mwasi mosali etalaka nkolo na ye ya mwasi, ndenge wana mpe miso na biso ezali kotala Yawe, Nzambe na biso, kino asalela biso ngolu.
019	PSA	123	003	Yawe, salela biso ngolu, yokela biso mawa! Pamba te tolembi kotiolama!
019	PSA	123	004	Tolembi penza kotiolama na bato ya lolendo mpe ya lofundu!
019	PSA	124	001	Nzembo ya Davidi. Nzembo ya mobembo mpo na kokende na Tempelo ya Yawe. Soki Yawe abatelaki biso te; tika ete Isalaele aloba bongo!
019	PSA	124	002	Soki Yawe abatelaki biso te tango bato babundisaki biso,
019	PSA	124	003	mbele bamelaki biso ya bomoi tango basilikelaki biso makasi.
019	PSA	124	004	Boye mayi elingaki kozindisa biso, mbonge makasi elingaki komema biso.
019	PSA	124	005	Mayi makasi elingaki kozindisa biso.
019	PSA	124	006	Tika ete Yawe apambolama, Ye oyo andimaki te ete minu na bango epasola biso!
019	PSA	124	007	Tobikaki lokola ndeke liboso ya motambo ya mokangi bandeke; motambo ekatanaki, mpe tokimaki.
019	PSA	124	008	Lisungi na biso ezali kati na Kombo na Yawe oyo akela likolo mpe mabele.
019	PSA	125	001	Nzembo ya mobembo mpo na kokende na Ndako ya Yawe. Bato oyo batiaka elikya kati na Yawe bazali lokola ngomba Siona oyo eninganaka te, oyo epikama mpo na libela.
019	PSA	125	002	Ndenge bangomba ezingeli Yelusalemi, ndenge wana mpe Yawe azingeli bato na Ye, kobanda sik’oyo kino libela na libela.
019	PSA	125	003	Bokonzi ya mabe ekowumela te na etuka ya bato ya sembo, mpo ete basangana te na mabe.
019	PSA	125	004	Yawe, zala malamu mpo na bato malamu mpe mpo na bato oyo bazali alima na mitema!
019	PSA	125	005	Kasi tika ete Yawe abengana bato ya kilikili elongo na bato ya misala mabe! Tika ete kimia ezala na Isalaele!
019	PSA	126	001	Nzembo ya mobembo mpo na kokende na Tempelo ya Yawe. Tango Yawe azongisaki bato ya Siona longwa na bowumbu, tozalaki lokola bato oyo bazali kolota ndoto.
019	PSA	126	002	Boye, tozalaki koganga mpe koyemba na esengo. Bongo, maloba oyo ekomaki kolobama kati na bikolo: « Yawe asaleli bango makambo minene! »
019	PSA	126	003	Solo, Yawe asaleli biso makambo minene, mpe tozali kosepela.
019	PSA	126	004	Yawe, yaka kobongisa makambo na biso ndenge kaka otondisaka lisusu miluka ya Negevi.
019	PSA	126	005	Bato oyo balonaka na mpinzoli babukaka na banzembo ya esengo.
019	PSA	126	006	Moto oyo akendaka na kolela, tango amemi milona na ye, azongaka na esengo wana amemi maboke na ye.
019	PSA	127	001	Nzembo ya Salomo. Nzembo ya mobembo mpo na kokende na Tempelo ya Yawe. Soki Yawe atongi ndako te, batongi ndako bazali kosala mosala ya pamba; soki Yawe akengeli engumba te, bakengeli bazali kosala na pamba.
019	PSA	127	002	Ezali na pamba nde, bino mpe, bolamukaka na tongo makasi, bolalaka noki te mpe bosalaka makasi mpo na kozwa bilei; pamba te Nzambe apesaka bilei yango kaka na balingami na Ye, wana bazali nanu kolala pongi.
019	PSA	127	003	Bana bazali libula kowuta na Yawe, mpe kobota bana ezali lifuti.
019	PSA	127	004	Ndenge makonga ezali kati na maboko ya mobundi bitumba, ndenge wana mpe bana oyo moto aboti na bolenge na ye bazali.
019	PSA	127	005	Esengo na moto oyo atondisi makonga kati na ebombelo na ye ya makonga! Akokufa soni ata moke te tango akosamba elongo na banguna na ye na ekuke ya engumba.
019	PSA	128	001	Nzembo ya mobembo mpo na kokende na Tempelo ya Yawe. Esengo na moto oyo atosaka Yawe mpe alandaka banzela na Ye!
019	PSA	128	002	Oliaka mbuma ya mosala na Yo; ozali moto ya esengo mpe ozali na bofuluki.
019	PSA	128	003	Kati na ndako na yo, mwasi na yo azali lokola nzete ya vino oyo ebotaka bambuma ebele; bana na yo bazali lokola bankona ya nzete ya olive zingazinga ya mesa na yo.
019	PSA	128	004	Ezali ndenge wana nde Yawe apambolaka moto oyo atosaka Ye.
019	PSA	128	005	Solo, Yawe akopambola yo wuta na Siona, mpe okomona bofuluki ya Yelusalemi mikolo nyonso ya bomoi na yo
019	PSA	128	006	mpe okomona bakitani na yo. Tika ete kimia ezala na Isalaele!
019	PSA	129	001	Nzembo ya mobembo mpo na kokende na Tempelo ya Yawe. Wuta bolenge na ngai, banyokoli ngai bambala ebele. Tika ete Isalaele ezongela koloba:
019	PSA	129	002	« Wuta bolenge na ngai, banyokoli ngai bambala ebele, kasi batikali kolonga ngai te! »
019	PSA	129	003	Bato mabe batimoli mokongo na ngai, bazokisi ngai bapota ya banzela milayi na mokongo.
019	PSA	129	004	Kasi lokola Yawe azali sembo, akati basinga ya bato mabe.
019	PSA	129	005	Tika ete bato nyonso oyo bayinaka Siona bakufa soni mpe bazonga sima!
019	PSA	129	006	Tika ete bakoma lokola matiti oyo ebotaka na likolo ya ndako mpe ekawukaka liboso ete balongola yango;
019	PSA	129	007	tika ete mobuki bambuma ya bilanga atondisa na yango te maboko na ye, tika ete mokangi maboke ya banzete atondisa na yango te saki na ye.
019	PSA	129	008	Tika ete baleki nzela baloba na bango te: « Tika ete Yawe apambola bino! » Topamboli bino na Kombo na Yawe!
019	PSA	130	001	Nzembo ya mobembo mpo na kokende na Ndako ya Nkolo. Nkolo, nazali kobelela Yo wuta na mozindo ya pasi!
019	PSA	130	002	Nkolo, yoka ngai! Yoka mabondeli na ngai!
019	PSA	130	003	Yawe, soki obosanaka masumu te, Nkolo, nani akokaki kotelema?
019	PSA	130	004	Kasi bolimbisi ezali epai na Yo, yango wana basengeli kotosa Yo.
019	PSA	130	005	Na motema na ngai mobimba, nazali na elikya kati na Yawe, nazali penza na elikya; nazali kozela maloba na Ye.
019	PSA	130	006	Nazali na elikya kati na Nkolo koleka kutu ndenge mokengeli azelaka kotana ya tongo, koleka penza ndenge mokengeli azelaka kotana ya tongo.
019	PSA	130	007	Isalaele, tia elikya kati na Yawe, pamba te azali bolingo, mpe kokangolama ya kokoka ezali elongo na Ye.
019	PSA	130	008	Ye nde akokangola Isalaele na bambeba na yango nyonso.
019	PSA	131	001	Nzembo ya Davidi. Nzembo ya mobembo mpo na kokende na Tempelo ya Yawe. Yawe, motema na ngai ezali na lofundu te, miso na ngai ezali na posa makasi te; namipesaka te na makambo oyo eleki ya minene mpe eleki pasi mpo na ngai.
019	PSA	131	002	Kasi nabatelaki kimia kati na motema na ngai mpe namitungisaki te lokola mwana moke elongo na mama na ye. Nazali na kimia lokola mwana oyo mama alongola na mabele.
019	PSA	131	003	Isalaele, tia elikya kati na Yawe kobanda sik’oyo mpe libela na libela.
019	PSA	132	001	Nzembo ya mobembo mpo na kokende na Tempelo ya Yawe. Yawe, kanisa Davidi; kanisa pasi na ye nyonso!
019	PSA	132	002	Alapaki ndayi oyo epai na Yawe, epai ya Elombe ya Jakobi:
019	PSA	132	003	« Nakokota na ndako na ngai te, nakomata na mbeto na ngai te,
019	PSA	132	004	nakokanga miso na ngai te mpo na kolala pongi to mpo na konimba mwa moke
019	PSA	132	005	kino nakozwa Esika mpo na Yawe, Ndako mpo na Elombe ya Jakobi. »
019	PSA	132	006	Toyokaki sango na tina na yango na Efrata, tomonaki yango na elanga ya Yari.
019	PSA	132	007	Tokende na Ndako na Ye, togumbama liboso ya enyatelo makolo na yango.
019	PSA	132	008	Yawe, telema, yaka na Esika na Yo ya bopemi! Yaka elongo na Sanduku ya Boyokani epai wapi nguya na Yo ezali.
019	PSA	132	009	Tika ete Banganga-Nzambe na Yo balata bosembo lokola elamba; mpe tika ete basantu na Yo baganga na esengo!
019	PSA	132	010	Mpo na Davidi, mosali na Yo, kobengana mopakolami na Yo te!
019	PSA	132	011	Yawe alapaki epai ya Davidi ndayi ya solo, oyo akowangana te: « Nakotia moko kati na bakitani na yo na kiti na yo ya bokonzi.
019	PSA	132	012	Soki bana na yo babateli boyokani mpe mibeko na ngai, bana na bango mpe bakokitana na yo lokola bakonzi, mpe ekosalema bongo mpo na libela. »
019	PSA	132	013	Pamba te Yawe aponaki Siona, asepelaki kokomisa yango Esika na Ye ya kovanda:
019	PSA	132	014	« Ezali Esika na ngai ya bopemi mpo na libela; nakovanda awa, pamba te nasepelaki na yango.
019	PSA	132	015	Nakopambola, nakopambola yango na biloko ebele, nakotondisa babola na yango na bilei.
019	PSA	132	016	Nakolatisa Banganga-Nzambe na yango lobiko, mpe bato na yango bakoganga na esengo.
019	PSA	132	017	Kuna na Siona, nakobakisa nguya ya Davidi, mpe nakobimisela ye mokitani, mopakolami na ngai, lokola mwinda ya kopela.
019	PSA	132	018	Nakoyokisa banguna na ye soni, mpe motole na ye ekongenga na mbunzu na ye. »
019	PSA	133	001	Nzembo ya Davidi. Nzembo ya mobembo mpo na kokende na Tempelo ya Yawe. Tala ndenge ezali malamu mpe ndenge ezali kitoko mpo na bandeko kozala lisanga kati na bomoko!
019	PSA	133	002	Ezali lokola malasi ya motuya oyo basopi na moto, bongo ezali kokita na mandefu, na mandefu ya Aron, ezali kokita kino na songe ya bilamba na ye.
019	PSA	133	003	Ezali lokola mamwe ya Erimoni, oyo ekitaka na bangomba ya Siona. Pamba te kuna, Yawe apesaka lipamboli na Ye, mpe bomoi, mpo na libela.
019	PSA	134	001	Nzembo ya mobembo mpo na kokende na Ndako ya Nkolo. Bopambola Yawe, bino nyonso, basali ya Nkolo, oyo botelemaka na butu kati na Ndako ya Nkolo.
019	PSA	134	002	Botombola maboko na bino na ngambo ya Esika ya bule mpe bopambola Yawe!
019	PSA	134	003	Tika ete Yawe apambola bino, wuta na Siona, Ye oyo asala likolo mpe mabele!
019	PSA	135	001	Bokumisa Yawe! Bokumisa Kombo ya Yawe! Bokumisa Ye, bino basali ya Yawe,
019	PSA	135	002	oyo botelemaka kati na Ndako ya Yawe, kati na lopango ya Ndako ya Nzambe na biso!
019	PSA	135	003	Bokumisa Yawe! Pamba te Yawe azali malamu! Boyembela Kombo na Ye, pamba te ezali kitoko makasi.
019	PSA	135	004	Pamba te Yawe aponaki Jakobi, Isalaele, mpo ete azala ya Ye moko.
019	PSA	135	005	Solo, ngai nayebi malamu ete Yawe azali monene, ete Nkolo na biso aleki banzambe nyonso.
019	PSA	135	006	Yawe asalaka nyonso oyo alingi, kuna na likolo mpe awa na mabele, kati na bibale minene mpe kati na mozindo nyonso.
019	PSA	135	007	Amatisaka mapata wuta na suka ya mokili, atindaka mikalikali elongo na mvula, abimisaka mopepe wuta na bibombelo na yango.
019	PSA	135	008	Ye nde abomaki bana ya liboso ya Ejipito, kobanda na bato kino na banyama;
019	PSA	135	009	atindaki bilembo ya kokamwa mpe bikamwa kati na yo, Ejipito, mpo na kotelemela Faraon mpe basali na ye nyonso;
019	PSA	135	010	abebisaki bikolo ebele mpe abomaki bakonzi ya nguya:
019	PSA	135	011	Sikoni, mokonzi ya bato ya Amori; Ogi, mokonzi ya Bashani; mpe bakonzi nyonso ya Kanana.
019	PSA	135	012	Mpe akabaki mikili na bango lokola libula, lokola libula epai ya bato na Ye, Isalaele.
019	PSA	135	013	Oh Yawe, sango ya Kombo na Yo ewumelaka libela na libela! Yawe, bakopanza sango ya Kombo na Yo seko na seko!
019	PSA	135	014	Pamba te Yawe akolimbisa bato na Ye, akoyokela basali na Ye mawa.
019	PSA	135	015	Banzambe ya bikolo ezali ya palata mpe ya wolo, esalema na maboko ya bato.
019	PSA	135	016	Ezali na minoko, kasi elobaka te; ezali na miso, kasi emonaka te;
019	PSA	135	017	ezali na matoyi, kasi eyokaka te; ezali ata na pema te kati na minoko na yango.
019	PSA	135	018	Bato oyo basalaka yango mpe bato nyonso oyo batielaka yango motema bakokani na yango.
019	PSA	135	019	Bato ya Isalaele, bopambola Yawe! Bakitani ya Aron, bopambola Yawe!
019	PSA	135	020	Bakitani ya Levi, bopambola Yawe! Bino nyonso oyo botosaka Yawe, bopambola Yawe!
019	PSA	135	021	Tika ete, wuta na Siona, Yawe apambolama, Ye oyo avandaka na Yelusalemi! Bokumisa Yawe!
019	PSA	136	001	Bosanzola Yawe, mpo ete azali malamu;
019	PSA	136	002	Bosanzola Nzambe ya banzambe;
019	PSA	136	003	Bosanzola Nkolo na bankolo;
019	PSA	136	004	Ye kaka nde asalaka bikamwa ya minene;
019	PSA	136	005	Akelaki likolo na mayele na Ye;
019	PSA	136	006	Atandaki mabele na likolo ya mayi;
019	PSA	136	007	Akelaki biloko minene oyo ebimisaka pole;
019	PSA	136	008	moyi mpo na kongengisa mokolo;
019	PSA	136	009	sanza mpe minzoto mpo na kongengisa butu;
019	PSA	136	010	Abomaki bana mibali ya liboso ya Ejipito;
019	PSA	136	011	Abimisaki Isalaele wuta na Ejipito;
019	PSA	136	012	na nguya monene ya loboko na Ye;
019	PSA	136	013	Akabolaki ebale monene ya Barozo na biteni mibale;
019	PSA	136	014	Alekisaki Isalaele na kati-kati ya ebale monene ya Barozo;
019	PSA	136	015	Azindisaki Faraon elongo na mampinga na ye kati na ebale monene ya Barozo;
019	PSA	136	016	Atambolisaki bato na Ye kati na esobe;
019	PSA	136	017	Abetaki bakonzi minene;
019	PSA	136	018	Abomaki bakonzi ya nguya;
019	PSA	136	019	Sikoni, mokonzi ya bato ya Amori;
019	PSA	136	020	mpe Ogi, mokonzi ya Bashani;
019	PSA	136	021	Akabaki mabele na bango lokola libula;
019	PSA	136	022	lokola libula epai ya Isalaele, mosali na Ye;
019	PSA	136	023	Akanisaki biso tango basambwisaki biso;
019	PSA	136	024	Akangolaki biso wuta na maboko ya banguna na biso;
019	PSA	136	025	Apesaka bilei na bikelamu nyonso;
019	PSA	136	026	Bosanzola Nzambe ya likolo;
019	PSA	137	001	Ezalaki biso ya kovanda pembeni ya bibale ya Babiloni, tozalaki kolela na tozalaki kokanisa Siona.
019	PSA	137	002	Todiembikaki mandanda na biso na banzete ya pepiliye ya etuka yango.
019	PSA	137	003	Kuna, bato oyo bamemaki biso na bowumbu bazalaki kosenga biso banzembo; mpe banyokoli na biso bazalaki kosenga biso ete tozala na esengo. Bazalaki koloba: « Boyembela biso banzembo ya Siona! »
019	PSA	137	004	Tokoyemba banzembo ya Yawe ndenge nini na mabele ya bapaya?
019	PSA	137	005	Oh Yelusalemi, soki nabosani yo, wana tika ete loboko na ngai ya mobali elemba!
019	PSA	137	006	Soki natiki penza kokanisa yo, Yelusalemi, soki natie yo te liboso ya esengo nyonso, wana tika ete lolemo na ngai ekangama kati na monoko na ngai!
019	PSA	137	007	Yawe, kobosana te bato ya Edomi oyo basekaki Yelusalemi na mokolo na yango ya mawa; bazalaki koganga: « Bobuka yango, bobuka kino na miboko na yango! »
019	PSA	137	008	Babiloni, engumba kitoko, yo oyo okobebisama solo, esengo na moto oyo akozongisela yo mabe na mabe oyo osalaki biso!
019	PSA	137	009	Esengo na moto oyo akokanga bana na yo mpe akonika bango na libanga!
019	PSA	138	001	Nzembo ya Davidi. Nasanzolaka Yo na motema na ngai mobimba; nayembelaka Yo banzembo liboso ya banzambe.
019	PSA	138	002	Nagumbamaka na kotala na ngambo ya Tempelo na Yo ya Bule mpe nasanzolaka Kombo na Yo mpo na bolingo mpe boyengebene na Yo, pamba te osalaki ete Kombo na Yo ekende sango na nzela ya kokokisama ya bilaka na Yo.
019	PSA	138	003	Na mokolo oyo nabelelaki Yo, oyanolaki ngai, otondisaki ngai na mpiko mpe na makasi.
019	PSA	138	004	Yawe, bakonzi nyonso ya mabele bakokumisa Yo tango bakoyoka maloba kobima na monoko na Yo;
019	PSA	138	005	bakoyemba na tina na banzela ya Yawe, pamba te nkembo na Yawe ezali monene.
019	PSA	138	006	Atako Yawe atombwama, atalaka bato oyo bamikitisa mpe amonaka na mosika bato ya lolendo.
019	PSA	138	007	Tango pasi ekweyelaka ngai, obatelaka bomoi na ngai, osembolaka loboko na Yo mpo na kotelemela kanda ya banguna na ngai; mpe loboko na Yo ya mobali ebikisaka ngai.
019	PSA	138	008	Yawe akokisaka makambo nyonso mpo na bolamu na ngai. Yawe, bolingo na Yo ewumelaka seko na seko! Kosundola te bato oyo osala na maboko na Yo!
019	PSA	139	001	Wuta na buku ya mokambi ya bayembi. Nzembo ya Davidi. Yawe, omonaka mozindo ya bomoi na ngai mpe oyebi ngai malamu;
019	PSA	139	002	oyebi tango navandaka mpe tango natelemaka. Liboso na ngai kokanisa, ososolaka mabongisi na ngai;
019	PSA	139	003	omonaka tango natambolaka mpe tango nalalaka, oyebi mozindo ya banzela na ngai nyonso.
019	PSA	139	004	Pamba te, oh Yawe, liboso ete liloba ekoma na lolemo na ngai, omiyebelaka yango.
019	PSA	139	005	Ozali pene ngai, na liboso mpe na sima, mpe osimbi ngai na loboko na Yo.
019	PSA	139	006	Solo, boyebi oyo ya kokamwa elekelaka ngai, ezali likolo makasi, nakoki kososola yango te.
019	PSA	139	007	Nakende wapi mpo na kokima Molimo na Yo? Nakima wapi mpo na kozala mosika na Yo?
019	PSA	139	008	Soki namati na likolo, ozali kuna; soki nakeyi na mboka ya bakufi, ozali lisusu kuna. (Sheol h7585)
019	PSA	139	009	Soki nazwi mapapu ya lipekapeka mpo na kokende kovanda mosika ya ebale monene,
019	PSA	139	010	kuna mpe loboko na Yo ekotambolisa ngai, loboko na Yo ya mobali ekosimba ngai makasi.
019	PSA	139	011	Soki nalobi: « Tembe te, molili ekobomba ngai penza; tika ete pole ekoma butu zingazinga na ngai! »
019	PSA	139	012	Epai na Yo, butu ezalaka molili te, butu ezalaka na pole lokola moyi, pole mpe molili ezali ndenge moko.
019	PSA	139	013	Ezali Yo nde okelaki mozindo ya bomoto na ngai, obombaki ngai kati na libumu ya mama na ngai.
019	PSA	139	014	Nasanzolaka Yo, pamba te osala ngai kitoko makasi. Misala na Yo ezali ya kokamwa; ngai, nayebi yango malamu.
019	PSA	139	015	Na miso na Yo, nzoto na ngai ezalaki ya kobombama te tango osalaki ngai na esika ebombama, tango otongaki ngai kati na mozindo ya mabele.
019	PSA	139	016	Tango nazalaki nanu na lolenge te, ozalaki komona ngai; mpe omikomelaki kati na buku na Yo mikolo nyonso oyo obongisaki mpo na bomoi na ngai liboso ete moko te kati na yango ezala.
019	PSA	139	017	Oh Nzambe, tala ndenge ezali pasi mpo na ngai kososola makanisi na Yo! Tala ndenge motango na yango ezali ebele!
019	PSA	139	018	Nameki kotanga yango, ezali ebele koleka motango ya bambuma ya zelo. Nalamuki, nazali kaka elongo na Yo.
019	PSA	139	019	Oh Nzambe, soki kaka ozalaki na Yo koboma moto mabe! Bino basopi makila ya bato, bokende mosika na ngai!
019	PSA	139	020	Bayini na Yo basalelaka Kombo na Yo mpo na kosala mabongisi ya mabe, batangaka Kombo na Yo mpo na kokosa.
019	PSA	139	021	Yawe, ndenge nini nayina te banguna na Yo, ndenge nini nayoka batelemeli na Yo nkele te?
019	PSA	139	022	Nayinaka bango makasi; nazwaka bango lokola banguna na ngai.
019	PSA	139	023	Oh Nzambe, kundola mpe yeba mozindo ya motema na ngai, meka ngai mpe yeba makambo oyo ezali kotungisa ngai!
019	PSA	139	024	Tala soki nazali kotambola na nzela mabe mpe tambolisa ngai na nzela ya tango nyonso!
019	PSA	140	001	Wuta na buku ya mokambi ya bayembi. Nzembo ya Davidi. Yawe, kangola ngai wuta na maboko ya bato ya misala mabe! Kokutanisa ngai te na bato na kanza.
019	PSA	140	002	Basalaka mabongisi mabe kati na mitema na bango mpe balukaka bitumba mikolo nyonso.
019	PSA	140	003	Bapelisaka lolemo na bango lokola nyoka, bibebu na bango ezali na ngenge ya etupa.
019	PSA	140	004	Yawe, batela ngai mosika ya maboko ya moto mabe; kokutanisa ngai te na bato na kanza oyo bazali kosala mabongisi ya kokweyisa ngai!
019	PSA	140	005	Bato ya lofundu batieli ngai mitambo, batandi basinga ya minyama na nzela mpe batimoli mabulu mpo na kokanga ngai.
019	PSA	140	006	Nalobaka na Yawe: « Ozali Nzambe na ngai! » Yawe, yoka mabondeli na ngai.
019	PSA	140	007	Oh Yawe, Nkolo na ngai, ozali makasi ya lobiko na ngai, obatelaka moto na ngai kati na mokolo ya etumba.
019	PSA	140	008	Yawe, kokokisa te posa ya moto mabe, kolongisa te mabongisi na ye, noki te akokoma lolendo.
019	PSA	140	009	Tika ete pasi oyo bibebu na bango esili kobongisa ekweyela bato oyo bazingeli ngai.
019	PSA	140	010	Tika ete makala ya moto esopanela bango! Tika ete Nzambe atindika bango kati na moto, kati na mabulu ya potopoto epai wapi bakokoka kotelema lisusu te!
019	PSA	140	011	Batioli bakowumela te kati na mokili, pasi ekolanda bato na kanza na kolemba te.
019	PSA	140	012	Nayebi ete Yawe akotaka makambo ya babola mpe alongisaka bato oyo bakelela.
019	PSA	140	013	Solo, bato ya sembo bakosanzola Kombo na Yo, bato ya alima bakovanda liboso na Yo.
019	PSA	141	001	Nzembo ya Davidi. Yawe, nazali kobelela Yo; yaka noki epai na ngai! Yoka mongongo na ngai, wana nazali kobelela Yo!
019	PSA	141	002	Liboso na Yo, tika ete libondeli na ngai ezala lokola mbeka ya malasi, mpe botombwami ya maboko na ngai ezala lokola mbeka ya pokwa!
019	PSA	141	003	Yawe, kengela monoko na ngai, batela malamu ekuke ya bibebu na ngai!
019	PSA	141	004	Kotindika motema na ngai te na mabe, mpo ete namipesa te na mobulu elongo na bato ya misala mabe mpe nalia bilei te elongo na bango.
019	PSA	141	005	Soki moto ya sembo abeti ngai, ezali elembo ya bolingo; soki apameli ngai, ezali mafuta na moto na ngai; moto na ngai ekoboya yango te. Kasi libondeli na ngai ekotelemelaka bato ya misala mabe.
019	PSA	141	006	Tika ete bilombe na bango babwakama na mabanga; na bongo, maloba na ngai ekoyokana, pamba te ezali kitoko.
019	PSA	141	007	Lokola tango babalolaka mpe batimolaka mabele, mikuwa na biso epanzani liboso ya mboka ya bakufi. (Sheol h7585)
019	PSA	141	008	Yawe, Nkolo na ngai, miso na ngai ebaluki mpo na kotala Yo; nazali kobombama kati na Yo, kotindika ngai na kufa te!
019	PSA	141	009	Batela ngai mpo ete nakangama te na motambo na bango mpe nakweya te na mabulu ya bato ya misala mabe.
019	PSA	141	010	Tika ete bato mabe bakangama na mitambo na bango moko, mpe ete ngai naleka na kimia!
019	PSA	142	001	Nzembo ya Davidi. Maloba na ye tango azalaki kati na ebombamelo ya mabanga. Na mongongo makasi, nazali koganga epai na Yawe; na mongongo makasi, nazali kobondela Yawe.
019	PSA	142	002	Natalisi likambo na ngai liboso na Ye, natandi pasi na ngai liboso na Ye.
019	PSA	142	003	Soki molimo na ngai elembi kati na ngai, Yo oyebi epai nazali kokende. Batieli ngai motambo na nzela oyo nazali kotambola.
019	PSA	142	004	Bwaka miso na ngambo ya loboko ya mobali mpe tala! Moto ata moko te ayebi ngai lisusu, nazali lisusu na ekimelo te, moto ata moko te azali komitungisa na tina na ngai!
019	PSA	142	005	Yawe, nagangi epai na Yo! Nalobi: « Ozali ebombamelo na ngai, libula na ngai kati na mokili ya bato ya bomoi! »
019	PSA	142	006	Yoka koganga na ngai, pamba te nazali na pasi makasi! Kangola ngai wuta na maboko ya banyokoli na ngai, pamba te baleki ngai na makasi.
019	PSA	142	007	Bimisa ngai na boloko mpo ete nasanzola Kombo na Yo! Bato ya sembo bakoya kozingela ngai sima na Yo kosalela ngai bolamu.
019	PSA	143	001	Nzembo ya Davidi. Yawe, yoka losambo na ngai, landa mabondeli na ngai! Yanola ngai na boyengebene mpe na bosembo na Yo.
019	PSA	143	002	Kosambisa mosali na Yo te, pamba te moto moko te ya bomoi azali sembo liboso na Yo.
019	PSA	143	003	Monguna azali konyokola ngai, azali kosakana na bomoi, azali kosala ete navanda kati na molili lokola bato oyo bakufa na tango ya kala.
019	PSA	143	004	Molimo na ngai elembi kati na ngai, motema na ngai emitungisi kati na ngai.
019	PSA	143	005	Nakanisi mikolo ya kala, namilobeli nyonso oyo osala, nakanisi malamu mosala ya maboko na Yo.
019	PSA	143	006	Nasemboli maboko na ngai epai na Yo; nakomi komimona lokola mabele ya kokawuka.
019	PSA	143	007	Yawe, zongisela ngai eyano noki! Molimo na ngai ezali kolemba. Kopesa ngai mokongo te, noki te nakozala lokola bato oyo bazali kokita na libulu.
019	PSA	143	008	Na tongo makasi, sala ete nayoka boboto na Yo, pamba te natia elikya na ngai kati na Yo. Lakisa ngai nzela ya kolanda, pamba te napesi bomoi na ngai epai na Yo.
019	PSA	143	009	Yawe, kangola ngai wuta na maboko ya banguna na ngai! Nazali koluka ebombamelo epai na Yo.
019	PSA	143	010	Lakisa ngai kosala mokano na Yo, pamba te ozali Nzambe na ngai. Tika ete Molimo malamu na Yo atambolisa ngai na mabele oyo ezanga mabaku!
019	PSA	143	011	Yawe, mpo na lokumu ya Kombo na Yo, bikisa bomoi na ngai! Na bosembo na Yo, longola bomoi na ngai kati na pasi.
019	PSA	143	012	Na bolingo na Yo, kanga minoko ya banguna na ngai mpe limwisa bayini na ngai nyonso, pamba te nazali mosali na Yo.
019	PSA	144	001	Nzembo ya Davidi. Tika ete Yawe, Libanga na ngai, apambolama; Ye oyo akembisaka maboko mpe makofi na ngai mpo na bitumba!
019	PSA	144	002	Azali bolingo na ngai mpe ndako na ngai ya makasi, ebombamelo mpe mokangoli na ngai, nguba mpe ekimelo na ngai; Ye nde atiaka bato na ngai na se ya bokonzi na ngai.
019	PSA	144	003	Oh Yawe, moto nde nani mpo ete obatelaka ye? Moto nde nani mpo ete okanisaka ye?
019	PSA	144	004	Moto azali lokola mopepe, mikolo ya bomoi na ye ezali lokola elili oyo ezali koleka.
019	PSA	144	005	Yawe, fungola likolo mpe kita awa na mabele! Yaka kosimba bangomba mpe sala ete ebimisa milinga!
019	PSA	144	006	Tinda mikalikali mpe panza banguna na ngai; bwakela bango makonga na Yo mpe bungisa bango nzela.
019	PSA	144	007	Tanda loboko na Yo wuta kuna na likolo mpo na kobikisa mpe kokangola ngai na mayi minene, na maboko ya bapaya
019	PSA	144	008	oyo minoko na bango elobaka kaka lokuta mpe maboko na bango elapaka ndayi ya lokuta.
019	PSA	144	009	Oh Nzambe, nakoyembela Yo nzembo ya sika, nakobetela Yo lindanda ya basinga zomi.
019	PSA	144	010	Ezali Yo, Nzambe, nde opesaka bakonzi elonga, obikisaka Davidi, mosali na Yo, liboso ya mopanga oyo ebomaka.
019	PSA	144	011	Bikisa mpe kangola ngai na maboko ya bapaya oyo minoko na bango elobaka kaka lokuta mpe maboko na bango elapaka ndayi ya lokuta.
019	PSA	144	012	Bana mibali na biso bazali lokola milona, bazali kokola malamu wuta na bomwana na bango; bana basi na biso bazali lokola bililingi kitoko oyo batoboli na bamir ya ndako ya mokonzi.
019	PSA	144	013	Bibombelo na biso etondi na biloko ya ndenge na ndenge; bameme na biso ezali kobotana na minkoko, na bankoto zomi kati na bitonga na biso;
019	PSA	144	014	bangombe na biso ezali minene; likama ezali te, zemi ezali kosopana te, mpe koganga moko te ya pasi ezali koyokana na bisika na biso.
019	PSA	144	015	Esengo na bato oyo batondisami na bolamu ya boye! Esengo na bato oyo Yawe azali Nzambe na bango!
019	PSA	145	001	Masanzoli. Nzembo ya Davidi. Nakotombola Yo, Nzambe na ngai, Mokonzi na ngai; nakopambola Kombo na Yo seko na seko.
019	PSA	145	002	Mikolo nyonso, nakopambola Yo mpe nakokumisa Kombo na Yo libela na libela.
019	PSA	145	003	Yawe azali monene, abongi na lokumu; moko te akoki komeka mozindo ya monene na Ye.
019	PSA	145	004	Bikeke nyonso ekotombola kitoko ya misala na Yo mpe ekopanza sango ya misala na Yo ya minene.
019	PSA	145	005	Nakolemba te kotatola bikamwa na Yo mpe kongenga makasi ya nkembo na Yo.
019	PSA	145	006	Bakolobela nguya na Yo ya somo, mpe ngai, nakosakola misala na Yo ya minene.
019	PSA	145	007	Bakokanisa misala minene ya bolamu na Yo, bakobetela bosembo na Yo maboko.
019	PSA	145	008	Yawe atonda na ngolu mpe na mawa, asilikaka noki te mpe atonda na bolingo.
019	PSA	145	009	Yawe azali malamu mpo na bato nyonso, atonda na mawa mpo na bikelamu na Ye nyonso.
019	PSA	145	010	Yawe, misala na Yo nyonso ekumisaka Yo! Tika ete bayengebene na Yo bapambola Yo!
019	PSA	145	011	Bazali koloba ete bokonzi na Yo etondi na nkembo mpe bazali kopanza sango ya misala ya nguya na Yo.
019	PSA	145	012	Bazali koyebisa bato misala na Yo ya minene mpe kongenga ya nkembo ya bokonzi na Yo.
019	PSA	145	013	Ozali Mokonzi seko na seko, mpe bokonzi na Yo ekowumela libela na libela. Yawe akokisaka bilaka na Ye nyonso, asalaka nyonso na bolingo.
019	PSA	145	014	Yawe alendisaka bato nyonso oyo bakweyaka, atelemisaka bato nyonso oyo balembaka.
019	PSA	145	015	Na bato nyonso oyo batalelaka Yo, opesaka bilei na tango oyo ekoki.
019	PSA	145	016	Ofungolaka loboko na Yo mpe okokisaka posa ya nyonso oyo ezali na bomoi.
019	PSA	145	017	Yawe azali sembo na nyonso oyo asalaka mpe atonda na bolingo kati na misala na Ye nyonso.
019	PSA	145	018	Yawe azali pene ya bato nyonso oyo babelelaka Ye, ya bato nyonso oyo babelelaka Ye na solo;
019	PSA	145	019	akokisaka posa ya bato oyo batosaka Ye, ayokaka mpe abikisaka bango tango babelelaka Ye.
019	PSA	145	020	Yawe abatelaka bato nyonso oyo balingaka Ye, kasi abebisaka bato nyonso ya mabe.
019	PSA	145	021	Tika ete monoko na ngai ekumisa Yawe! Tika ete bikelamu nyonso epambola Kombo na Ye ya bule libela na libela!
019	PSA	146	001	Bokumisa Yawe! Oh molimo na ngai, kumisa Yawe!
019	PSA	146	002	Nakokumisa Yawe bomoi na ngai mobimba, nakosanzola Nzambe na ngai tango nyonso nakozala na bomoi.
019	PSA	146	003	Botia elikya te na bakambi to na bato oyo bazangi makoki ya kobikisa.
019	PSA	146	004	Soki bakufi, bazongaka na mabele, mpe, mbala moko, mabongisi na bango elimwaka.
019	PSA	146	005	Esengo na moto oyo Nzambe ya Jakobi azali mosungi na ye, oyo atiaka elikya na ye kati na Yawe, Nzambe na ye!
019	PSA	146	006	Yawe akelaki Likolo mpe mabele, ebale monene mpe nyonso oyo ezali kati na yango; azali sembo seko na seko.
019	PSA	146	007	Yawe akataka na sembo makambo ya banyokolami mpe apesaka bilei na bato oyo bazali na nzala; abimisaka bakangami na boloko.
019	PSA	146	008	Yawe abikisaka miso ya bakufi miso; Yawe asembolaka bato oyo bazali ya kogumbama; Yawe alingaka bato ya sembo.
019	PSA	146	009	Yawe abatelaka bapaya, asungaka mwana etike mpe mwasi oyo akufisa mobali, kasi abebisaka banzela ya bato mabe.
019	PSA	146	010	Yawe azali Mokonzi seko na seko; Nzambe na yo, oh Siona, libela na libela! Bokumisa Yawe!
019	PSA	147	001	Bokumisa Yawe! Tala ndenge ezali malamu kosanzola Nzambe na biso, mpe ndenge ezali kitoko kokumisa Ye!
019	PSA	147	002	Yawe azali kotonga lisusu Yelusalemi epai wapi akosangisa bato ya Isalaele oyo bakenda na bowumbu.
019	PSA	147	003	Abikisaka bato oyo batutami na mitema mpe akawusaka bapota na bango.
019	PSA	147	004	Ayebi motango ya minzoto mpe abengaka moko na moko na kombo na yango.
019	PSA	147	005	Nkolo na biso azali monene mpe atonda na nguya; mayele na Ye ezali na mondelo te.
019	PSA	147	006	Yawe asungaka babola, kasi akitisaka bato mabe kino na mabele.
019	PSA	147	007	Boyembela Yawe nzembo ya matondi! Bobetela Nzambe na biso lindanda mpo na kosanzola Ye!
019	PSA	147	008	Azipaka likolo na mapata, abongisaka mvula mpo na mokili mpe abotisaka matiti na bangomba.
019	PSA	147	009	Apesaka bilei epai ya bibwele mpe epai ya bana ya yanganga oyo ezali koganga mpo na nzala.
019	PSA	147	010	Asepelaka na makasi ya mpunda te mpe alingaka te nguya ya moto;
019	PSA	147	011	kasi Yawe asepelaka na bato oyo batosaka Ye, ba-oyo batielaka bolingo na Ye motema.
019	PSA	147	012	Yelusalemi, pesa nkembo na Yawe! Siona, kumisa Nzambe na yo!
019	PSA	147	013	Alendisaka bikangelo ya bikuke na yo mpe apambolaka bana na yo epai na yo.
019	PSA	147	014	Atiaka kimia na etuka na yo mpe atondisaka yo na farine.
019	PSA	147	015	Atindaka mitindo na Ye na mokili, mpe maloba na Ye epanzanaka mbala moko!
019	PSA	147	016	Anokisaka mvula ya pembe lokola bapwale ya meme mpe apanzaka mvula ya mabanga lokola putulu;
019	PSA	147	017	akweyisaka mabanga ya mvula yango lokola mabanga ya mike-mike; nani akoki kotelema na malili na yango?
019	PSA	147	018	Soki kaka atindi liloba, malili ekomaka kosila moke-moke; mpe soki atindi mopepe, mayi ekomaka kotiola.
019	PSA	147	019	Asakolaki liloba na Ye epai ya Jakobi, mibeko mpe malako na Ye epai ya Isalaele.
019	PSA	147	020	Asalaki bongo na ekolo ata moko te; boye eyebaka mpe mibeko na Ye te. Bokumisa Yawe!
019	PSA	148	001	Bokumisa Yawe! Bokumisa Yawe wuta na likolo, bokumisa Ye na bisika oyo eleki likolo.
019	PSA	148	002	Bokumisa Ye, bino ba-anjelu na Ye nyonso; bokumisa Ye, bino mampinga na Ye nyonso;
019	PSA	148	003	bokumisa Ye, bino moyi mpe sanza; bokumisa Ye, bino minzoto nyonso oyo engengaka;
019	PSA	148	004	bokumisa Ye, bino oyo boleki likolo kati na likolo, mpe bino mayi oyo bozali na likolo!
019	PSA	148	005	Tika ete ekumisa Kombo ya Yawe! Pamba te apesaki mitindo, mpe ekelamaki.
019	PSA	148	006	Atiaki yango mpo na libela; apesaki mibeko oyo ekobongwana te.
019	PSA	148	007	Bokumisa Yawe wuta na mokili, ezala bilima ya mayi to mozindo nyonso,
019	PSA	148	008	ezala moto to mvula ya mabanga, ezala mvula ya pembe to londende, ezala mopepe makasi oyo ekokisaka liloba na Ye;
019	PSA	148	009	ezala bangomba milayi to bangomba mikuse, ezala banzete oyo ebotaka bambuma to banzete ya sedele,
019	PSA	148	010	ezala banyama ya zamba to bibwele nyonso, ezala bikelamu oyo etambolaka na libumu to bandeke,
019	PSA	148	011	ezala bakonzi ya mabele to bikolo nyonso, ezala bakambi to batambolisi nyonso ya mokili,
019	PSA	148	012	ezala bilenge mibali to bilenge basi, ezala bampaka to bana mike!
019	PSA	148	013	Tika ete bakumisa Kombo ya Yawe! Pamba te Ye moko kaka nde aleki likolo; nkembo na Ye eleki mabele mpe likolo.
019	PSA	148	014	Abongisi elombe mokangoli mpo na bato na Ye! Ezali likambo oyo bayengebene na Ye nyonso, bana nyonso ya Isalaele, bato oyo balingaka Ye, basengeli kokumisa Yawe mpo na yango. Bokumisa Yawe!
019	PSA	149	001	Bokumisa Yawe! Boyembela Yawe nzembo ya sika, bokumisa Ye na banzembo kati na mayangani ya bayengebene!
019	PSA	149	002	Tika ete Isalaele asepela na Mokeli na Ye! Tika ete bato ya Siona bazala na esengo mpo na Mokonzi na bango!
019	PSA	149	003	Tika ete bakumisa Kombo na Ye na mabina; tika ete babetela Ye bambunda mpe mandanda!
019	PSA	149	004	Pamba te Yawe asepelaka na bato na Ye, alatisaka babola motole ya elonga.
019	PSA	149	005	Tika ete bayengebene na Yawe basepela kati na lokumu oyo; tika ete bayemba na esengo na bambeto na bango!
019	PSA	149	006	Tika ete bakumisa Nzambe kati na minoko na bango elongo na mopanga ya minu na bangambo nyonso mibale kati na maboko na bango
019	PSA	149	007	mpo na kozongisa mabe na mabe ya bikolo mpe kopesa bato etumbu;
019	PSA	149	008	mpo na kokanga bakonzi na bango na minyololo, kokanga bato na bango ya lokumu na mabende
019	PSA	149	009	mpe mpo na kopesa bango etumbu oyo ekomama na tina na bango! Yango nde lokumu ya bayengebene na Ye nyonso. Bokumisa Yawe!
019	PSA	150	001	Bokumisa Yawe! Bokumisa Nzambe kati na Esika na Ye ya bule, bokumisa Ye kati na likolo na Ye ya monene epai wapi avandi na nguya makasi!
019	PSA	150	002	Bokumisa Ye mpo na misala minene na Ye! Bokumisa Ye mpo na monene na Ye ya somo!
019	PSA	150	003	Bokumisa Ye na lokito ya kelelo; bokumisa Ye na lokito ya nzenze mpe ya lindanda!
019	PSA	150	004	Bokumisa Ye na lokito ya bambunda mpe na mabina! Bokumisa Ye na mandanda mpe na baflite!
019	PSA	150	005	Bokumisa Ye na lokito ya manzanza! Bokumisa Ye na lokito ya bangongi minene!
019	PSA	150	006	Tika ete nyonso oyo ezali na pema ekumisa Yawe! Bokumisa Yawe!
#
