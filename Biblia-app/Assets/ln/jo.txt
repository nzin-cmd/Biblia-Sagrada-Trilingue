018	JOB	001	001	Moto moko azalaki kovanda na mokili ya Utsi, kombo na ye ezalaki « Yobo; » azalaki kotambola na boyengebene mpe na bosembo, azalaki kotosa Nzambe mpe kokima mabe.
018	JOB	001	002	Azalaki na bana mibali sambo, bana basi misato;
018	JOB	001	003	mpe azalaki na etonga ya bameme nkoto sambo, bashamo nkoto misato, bangombe nkoto moko, ba-ane nkama mitano, mpe azalaki na basali ebele penza. Alekaki bato nyonso ya Este na lokumu.
018	JOB	001	004	Bana na ye ya mibali bazalaki na ezaleli ya kosangana kati na ndako ya moko kati na bango, mpo na kosala feti; mpe, na feti yango, bazalaki kobengisa bandeko na bango ya basi mpo na kolia mpe komela elongo na bango.
018	JOB	001	005	Mpe soki mikolo ya feti esili, Yobo azalaki kobengisa bana na ye mpo na kopetola bango. Na tongo-tongo, azalaki kobonza mbeka ya kotumba mpo na moko na moko kati na bango; pamba te azalaki komilobela: « Tango mosusu bana na ngai basali masumu mpe balakeli Nzambe mabe kati na mitema na bango. » Yobo azalaki kosala bongo tango nyonso.
018	JOB	001	006	Mokolo moko, ba-anjelu ya Nzambe bayaki komilakisa liboso ya Yawe. Satana mpe ayaki elongo na bango.
018	JOB	001	007	Yawe atunaki Satana: — Owuti wapi? Satana azongiselaki Yawe: — Nawuti kotambola mpe koyengayenga na mokili.
018	JOB	001	008	Yawe alobaki na Satana: — Boni, omoni Yobo, mosali na Ngai? Ezali na moto moko te oyo azali lokola ye, kati na mokili: azali moyengebene mpe moto ya sembo, atosaka Nzambe mpe akimaka mabe.
018	JOB	001	009	Satana azongiselaki Yawe: — Okanisi ete ezali na pamba nde Yobo atosaka Nzambe?
018	JOB	001	010	Boni, otonga mir te zingazinga na ye mpo na kobatela ye, ndako na ye mpe biloko na ye nyonso? Opambola misala ya maboko na ye, mpe bibwele na ye epanzana na mokili mobimba.
018	JOB	001	011	Kasi sik’oyo, sembola kaka loboko na Yo mpe beta biloko na ye nyonso; okomona penza soki akolakela Yo mabe te na miso na Yo.
018	JOB	001	012	Yawe alobaki na Satana: — Malamu! Biloko na ye nyonso ezali kati na maboko na yo; kasi, kokitisa loboko na yo te na bomoi na ye! Boye, Satana alongwaki liboso ya Yawe.
018	JOB	001	013	Mokolo moko, tango bana mibali mpe bana basi ya Yobo bazalaki kosala feti mpe komela masanga ya vino kati na ndako ya ndeko mobali na bango ya liboso,
018	JOB	001	014	ntoma moko ayaki epai na Yobo mpo na koyebisa ye: « Bangombe ezalaki kobalola mabele ya bilanga, mpe ba-ane ezalaki kolia matiti pembeni wana;
018	JOB	001	015	bongo bato ya Saba bayei kokweyela yango mpe bakei na yango. Babomi basali na mopanga, mpe ngai moko kaka moto nabiki; yango wana nayei kopesa yo sango! »
018	JOB	001	016	Wana azalaki nanu koloba, ntoma mosusu ayaki mpe alobaki: « Moto ya Nzambe ekweyi longwa na likolo mpe ezikisi bibwele mpe basali! Ngai moko kaka moto nabiki; yango wana nayei kopesa yo sango! »
018	JOB	001	017	Wana azalaki nanu koloba, ntoma mosusu ayaki mpe alobaki: « Bato ya Chalide basalaki masanga misato, bakweyeli bashamo na yo mpe bakei na yango. Babomi basali na mopanga, mpe ngai moko kaka moto nabiki; yango wana nayei kopesa yo sango! »
018	JOB	001	018	Wana azalaki nanu koloba, ntoma mosusu ayaki mpe alobaki: « Wana bana na yo ya mibali mpe ya basi bazalaki kosala feti mpe komela masanga ya vino kati na ndako ya ndeko mobali na bango ya liboso,
018	JOB	001	019	mopepe moko ya makasi ewutaki na ngambo mosusu ya esobe mpe eyaki kobeta basonge minei ya ndako. Ndako ekweyeli bango, mpe bango nyonso basili kokufa. Ngai moko kaka moto nabiki; yango wana nayei kopesa yo sango! »
018	JOB	001	020	Yobo atelemaki, apasolaki kazaka na ye, akokolaki suki ya moto na ye, akweyaki na mabele mpe afukamaki.
018	JOB	001	021	Alobaki: « Nabimaki bolumbu, na libumu ya mama na ngai, mpe nakozonga bolumbu. Yawe apesaki, mpe Yawe asili kozwa; tika ete Kombo na Ye ekumisama! »
018	JOB	001	022	Na makambo wana nyonso, Yobo atikalaki kosala lisumu te mpe atangaki pasi yango na moto ya Nzambe te.
018	JOB	002	001	Mokolo moko lisusu, ba-anjelu ya Nzambe bayaki komilakisa liboso ya Yawe. Satana mpe ayaki elongo na bango.
018	JOB	002	002	Yawe atunaki Satana: — Owuti wapi? Satana azongiselaki Yawe: — Nawuti kotambola mpe koyengayenga na mokili.
018	JOB	002	003	Yawe alobaki na Satana: — Boni, omoni Yobo, mosali na Ngai? Ezali na moto moko te oyo azali lokola ye, kati na mokili: azali moyengebene mpe moto ya sembo, atosaka Nzambe mpe akimaka mabe. Azali kaka kotingama na bosembo na ye, atako otindikaki Ngai na pamba ete nasala ye mabe.
018	JOB	002	004	Satana azongiselaki Yawe: — Poso mpo na poso: moto akoki kopesa biloko na ye nyonso mpo kaka abikisa bomoi na ye.
018	JOB	002	005	Kasi sik’oyo, sembola kaka loboko na Yo, beta nzoto mpe mikuwa na ye; okomona penza soki akolakela Yo mabe te na miso na Yo.
018	JOB	002	006	Yawe alobaki na Satana: — Malamu! Azali kati na maboko na yo, kasi kosimba bomoi na ye te!
018	JOB	002	007	Boye, Satana alongwaki liboso ya Yawe mpe abwakelaki Yobo bokono ya mabe na poso ya nzoto, longwa na se ya matambe na ye kino na songe ya moto.
018	JOB	002	008	Yobo akamataki eteni ya mbeki mpo na komikwanza na yango nzoto, mpe amivandisaki na putulu.
018	JOB	002	009	Mwasi na ye alobaki na ye: — Boni, ozali kaka kokoba na bosembo na yo? Lakela Nzambe mabe mpe kufa na yo!
018	JOB	002	010	Yobo azongiselaki ye: — Ah! Ozali koloba lokola moto ya liboma! Boni, tondimaka kaka makambo ya malamu, epai ya Nzambe, kasi tondimaka makambo mabe te?
018	JOB	002	011	Tango baninga misato ya Yobo —Elifazi, moto ya Temani; Bilidadi, moto ya Shuwa; mpe Tsofari, moto ya Naama— bayokaki sango ya pasi nyonso oyo ekomelaki Yobo, batikaki bandako na bango mpe bayokanaki mpo na kokende kokabola pasi elongo na ye mpe kobondisa ye.
018	JOB	002	012	Wuta na mosika, tango kaka bamonaki ye, bakokaki te koyeba ye lisusu; boye, babandaki wana kolela makasi, bapasolaki banzambala na bango mpe bamibwakelaki putulu na mito.
018	JOB	002	013	Bamivandisaki na mabele elongo na Yobo mikolo sambo mpe butu sambo. Moko te akokaki koloba na ye ata liloba moko, pamba te bamonaki ndenge nini pasi na ye ezalaki makasi.
018	JOB	003	001	Sima na yango, Yobo afungolaki monoko na ye mpe alakelaki mokolo ya mbotama na ye mabe.
018	JOB	003	002	Yobo alobaki:
018	JOB	003	003	« Tika ete mokolo ya mbotama na ngai, mpe butu oyo elobaki: ‹ Mwana mobali moko abotami, › ekufa!
018	JOB	003	004	Tika ete mokolo yango ebongwana molili! Tika ete, wuta na likolo, Nzambe akanisa yango lisusu te! Tika ete pole engengela yango lisusu te!
018	JOB	003	005	Tika ete molili mpe elilingi ya kufa ezingela yango! Tika ete lipata ezipa yango, mpe molili ebangisa pole na yango!
018	JOB	003	006	Tika ete molili makasi ekotela butu yango, ete batanga yango lisusu te kati na mikolo ya mibu to kati na mikolo ya basanza!
018	JOB	003	007	Tika ete butu yango etikala ekomba, ete koganga moko te ya esengo eyokana na butu yango!
018	JOB	003	008	Tika ete bato oyo balakelaka mikolo mabe, bato oyo balamusaka bilima minene ya mayi, balakela yango mabe!
018	JOB	003	009	Tika ete minzoto ya tongo na yango ekoma molili, ezela na pamba tongo oyo ekotana mpe emona kongenga ya tongo te.
018	JOB	003	010	Pamba te ekangelaki ngai te bikuke ya libumu ya mama na ngai mpo na kobombela miso na ngai pasi ya boye!
018	JOB	003	011	Mpo na nini namikufelaki te kati na libumu ya mama na ngai? Mpo na nini nakataki motema te tango nabimaki na libumu ya mama na ngai?
018	JOB	003	012	Mpo na nini mabolongo eyambaki ngai? Mpo na nini mama amelisaki ngai mabele?
018	JOB	003	013	Pamba te sik’oyo, nalingaki na ngai kolala na kimia, nalingaki na ngai kokufa mpe kopema
018	JOB	003	014	elongo na bakonzi mpe bapesi toli ya mokili, oyo bamitongelaki malita na bango kasi lelo ebeba,
018	JOB	003	015	elongo na bakambi oyo bazalaki na wolo mpe batondisa palata kati na bandako na bango.
018	JOB	003	016	Mpo na nini babombaki ngai te na se ya mabele lokola zemi oyo esopani to lokola mwana oyo atikala komona te pole ya mokolo?
018	JOB	003	017	Kuna, bato mabe batikaka konyokola bato, bato oyo balembi bazwaka bopemi,
018	JOB	003	018	bato ya boloko bazwaka kimia mpe bayokaka lisusu te mongongo ya mokengeli.
018	JOB	003	019	Ezala mobola to mozwi, bango mibale bazalaka kuna, mpe mowumbu akangolamaka na maboko ya nkolo na ye.
018	JOB	003	020	Mpo na nini pole epesamelaka bato ya pasi? Mpo na nini bomoi epesamelaka moto oyo azali na pasi na motema?
018	JOB	003	021	Bazelaka kufa, kasi eyaka te; nzokande balukaka yango koleka bozwi oyo ebombama,
018	JOB	003	022	balingaki kotonda na esengo mpe kosepela soki bamoni kunda!
018	JOB	003	023	Mpo na nini bomoi epesamela moto oyo nzela na ye ebombama, moto oyo Nzambe azingela lokola lopango?
018	JOB	003	024	Pamba te kolela ekomi bilei na ngai, bileli na ngai ezali kosopana lokola mayi.
018	JOB	003	025	Makambo oyo nazalaki kobanga, yango nde ezali kokomela ngai; oyo nazalaki koyokela somo, yango nde ezali kosalemela ngai.
018	JOB	003	026	Nazangi kimia, motema na ngai ezali kokita te mpe nazangi bopemi; kasi minyoko na minyoko kaka nde nazali na yango. »
018	JOB	004	001	Elifazi, moto ya Temani, azwaki maloba mpe alobaki:
018	JOB	004	002	« Soki moto moko ameki koloba na yo ata liloba moko, boni, okotomboka mpo na yango te? Kasi nani akoki penza kokanga motema mpe kozanga maloba?
018	JOB	004	003	Kanisa nanu ndenge ozalaki koteya bato ebele, ndenge ozalaki kolendisa bato oyo balembaki!
018	JOB	004	004	Maloba na yo ezalaki kolendisa bato oyo bazalaki kotepatepa, mpe oyo mabolongo na bango ezalaki kolemba.
018	JOB	004	005	Kasi awa sik’oyo pasi ekomeli yo, olembi na yo! Awa pasi ebeti yo, okomi na yo koyoka somo!
018	JOB	004	006	Boni, kondima na yo epai ya Nzambe esengeli te kozala likonzi na yo, mpe bosembo na yo esengeli te kosimba elikya na yo?
018	JOB	004	007	Kanisa nanu: Nani akotikala kokufa te mpo ete asalaka mabe te? Esika nini bato ya sembo bakotikala kokufa te?
018	JOB	004	008	Kolanda makambo oyo ngai nasili komona, bato oyo basalaka mabe, mpe ba-oyo balonaka minyoko, babukaka mpe kaka mabe lokola mbuma;
018	JOB	004	009	bakufaka na mopepe ya Nzambe mpe basilaka na mopepe ya kanda na Ye.
018	JOB	004	010	Nkosi ekoki na yango koganga, mpe mwana ya nkosi ekoki kotia makelele ndenge elingi, kasi Nzambe abukaka minu ya nkosi.
018	JOB	004	011	Nkosi ekufaka mpo na kozanga nyama ya kolia, mpe bana ya nkosi ya mwasi epanzanaka.
018	JOB	004	012	Liloba moko eyelaki ngai na nkuku, mpe matoyi na ngai eyokaki yango na se penza:
018	JOB	004	013	kati na bandoto ya butu, na tango bato bazwaka pongi makasi,
018	JOB	004	014	kobanga mpe somo ekangaki ngai mpe eningisaki mikuwa na ngai nyonso;
018	JOB	004	015	molimo moko elekaki liboso ya elongi na ngai lokola mopepe, mpe suki ya moto na ngai etelemaki.
018	JOB	004	016	Molimo yango etelemaki wana, kasi nalongaki te kososola soki ezali nini; elilingi yango etelemaki liboso ya miso na ngai, mpe nayokaki mongongo moko koloba na se penza:
018	JOB	004	017	‹ Boni, moto akoki solo koleka Nzambe na bosembo to akoki solo koleka Mokeli na ye na bule?
018	JOB	004	018	Soki Nzambe atielaka basali na Ye motema te, soki kutu amonaka mabunga epai ya ba-anjelu na Ye,
018	JOB	004	019	mpo na nini te epai ya bato oyo basalema na mabele, ba-oyo bazali kaka putulu mpe bakoki kofinafina bango lokola mitsopi?
018	JOB	004	020	Kobanda na tongo kino na pokwa, bakataka-kataka bango na biteni; bakufaka mpo na libela, mpe moto ata moko te alandelaka likambo na bango;
018	JOB	004	021	basinga oyo esimbaka bandako na bango ya kapo epikolamaka na mbalakata, mpe bakufaka ndenge wana bazanga bwanya. ›
018	JOB	005	001	Ganga na yo, soki olingi! Nani akoyanola yo? Okotombokela mosantu nini?
018	JOB	005	002	Kotomboka ebomaka moto oyo azangi mayele, zuwa ebomaka zoba.
018	JOB	005	003	Solo, namonaki zoba kozwa misisa; kasi, mbala moko, nalakelaki ndako na ye mabe:
018	JOB	005	004	‹ Tika ete bana na ye ya mibali bazanga lisungi, balonga te na kosambisama mpe bazangela moto oyo akobundela bango!
018	JOB	005	005	Tika ete moto oyo azali na nzala asilisa mbuma ya elanga na ye, akamata yango kino kati na basende; mpe tika ete moto ya lokoso asilisa bomengo na ye! ›
018	JOB	005	006	Pamba te pasi ewutaka na putulu te, mpe minyoko ewutaka na mabele te;
018	JOB	005	007	moto abotamaka mpo na komona pasi, ndenge kaka mikalikali ebimaka mpo na kopanzana na likolo.
018	JOB	005	008	Kasi soki ezalaki ngai, nalingaki komimonisa liboso ya Nzambe, nalingaki kotalisa Ye likambo na ngai.
018	JOB	005	009	Nzambe asalaka makambo minene oyo bato bakokaka kososola te, mpe bikamwa oyo bato bakokaka kotanga te;
018	JOB	005	010	anokisaka mvula na mokili, mpe atindaka mayi na bilanga;
018	JOB	005	011	atombolaka bato oyo babwakama, mpe apesaka esengo na bato oyo bazali kolela;
018	JOB	005	012	abebisaka mabongisi ya bato oyo bazalaka na mayele mabe, mpe maboko na bango ekokisaka te mikano na bango;
018	JOB	005	013	akangaka bato ya bwanya kati na mitambo ya mayele mabe na bango, mpe abebisaka mabongisi ya bakosi.
018	JOB	005	014	Molili eyelaka bango na moyi; na moyi makasi, batambolaka na kotepatepa lokola na butu.
018	JOB	005	015	Nzambe abikisaka mobola na mopanga ya monoko na bango, akangolaka moto akelela na loboko ya moto ya makasi.
018	JOB	005	016	Boye, mobola asengeli kozala na elikya, mpe moto oyo atambolaka na bosembo te asengeli kokanga monoko.
018	JOB	005	017	Esengo na moto oyo Nzambe apameli! Kotiolaka te pamela ya Nkolo-Na-Nguya-Nyonso.
018	JOB	005	018	Pamba te azokisaka pota, kasi atiaka yango mpe kisi; abetaka, kasi loboko na Ye ebikisaka.
018	JOB	005	019	Mbala motoba, akobikisa yo na pasi; mpe na mbala ya sambo, mabe ekokomela yo te.
018	JOB	005	020	Akokangola yo na kufa, na tango ya nzala makasi; mpe akobikisa yo na nguya ya mopanga, kati na bitumba.
018	JOB	005	021	Okobatelama liboso ya fimbu ya lolemo, okobanga kobebisama te tango ekoya;
018	JOB	005	022	okoseka kobebisama mpe nzala makasi, mpe okobanga te banyama ya mokili;
018	JOB	005	023	pamba te okozala na boyokani elongo na mabanga ya bilanga, mpe banyama ya zamba ekozala na kimia elongo na yo.
018	JOB	005	024	Okososola ete ndako na yo ezali na kimia; tango okotala bibwele kati na lopango na yo, okomona ete ata moko te ezangi.
018	JOB	005	025	Okososola ete bana na yo bakozala ebele, mpe bakitani na yo, lokola matiti ya mabele.
018	JOB	005	026	Okokita na kunda na kimobange makasi, ndenge batelemisaka maboke ya matiti na tango na yango.
018	JOB	005	027	Toyekolaki likambo yango malamu: ezali penza bongo. Boye, yoka yango mpe salela yango mpo na bolamu na yo! »
018	JOB	006	001	Yobo azongisaki:
018	JOB	006	002	« Ah! Soki ezalaki na makoki ya komeka kilo ya mawa na ngai, mpe ya kotia pasi na ngai nyonso na emekelo kilo,
018	JOB	006	003	nakanisi ete elingaki koleka zelo ya bibale minene na kilo. Yango wana, maloba na ngai ezali koleka ndelo.
018	JOB	006	004	Makonga ya Nkolo-Na-Nguya-Nyonso etoboli ngai, mpe molimo na ngai ezali komela ngenge na yango; Nzambe atelemeli ngai na kanda na Ye.
018	JOB	006	005	Boni, ane ya zamba elelaka soki ezali kolia matiti? Ngombe ya mobali elelaka soki ezali kolia bilei na yango?
018	JOB	006	006	Boni, baliaka na mungwa te bilei oyo ezanga elengi? Mayi oyo ezalaka kati na maki ezalaka elengi?
018	JOB	006	007	Makambo oyo nazalaki koboya, yango nde ekomi bilei na ngai, atako ezali mabe.
018	JOB	006	008	Ah! Nani akoki kosala ete bosenga na ngai ekokisama, mpe ete Nzambe akokisela ngai likambo oyo nazali kozela!
018	JOB	006	009	Tika ete Nzambe aboma na Ye ngai, asembola loboko na Ye mpo na kokata ngai moto!
018	JOB	006	010	Na boye nde nakoki kozwa kobondisama mpe esengo kati na pasi na ngai, oyo eleki ndelo, pamba te nawangani te maloba ya Ye oyo azali Mosantu.
018	JOB	006	011	Makasi nini penza nazali na yango mpo ete nazala lisusu na elikya? Mpo na nini nawumela lisusu kotala suka ya bomoi na ngai?
018	JOB	006	012	Boni, nazali makasi lokola libanga? Nzoto na ngai ezali ya ebende?
018	JOB	006	013	Nazali na nguya ya komisunga awa natikali lisusu na makoki te?
018	JOB	006	014	Moto nyonso oyo azali na pasi asengeli na mawa ya baninga na ye, ata soki atiki kotosa Nkolo-Na-Nguya-Nyonso.
018	JOB	006	015	Kasi tala, bandeko na ngai bakosi ngai lokola moluka, lokola mayi ya moluka oyo ekawuki.
018	JOB	006	016	Tango mayi oyo ekomaka libanga mpo na malili, mpe mvula ya pembe, epanzanaka, ememaka mpela.
018	JOB	006	017	Kasi na tango ya molunge, mayi yango esilaka, mpe moluka yango ekawukaka nyonso mpo na molunge makasi.
018	JOB	006	018	Masanga ya bato oyo batambolaka na bampunda mpo na kokende na mobembo, ebongoli nzela ya kokende, ekeyi kokota kino kati na esobe mpe ekufi kuna.
018	JOB	006	019	Masanga ya bato ya Tema, oyo ezali na mobembo, elukaki mayi; masanga ya bato ya Saba, oyo ezali na mobembo, etielaki yango motema.
018	JOB	006	020	Kasi bayokaki soni mpo ete batielaki yango motema; tango bakomaki kuna, bamiyokelaki mawa.
018	JOB	006	021	Bino mpe bozali ndenge wana mpo na ngai, bozali na makoki te ya kosunga ngai; awa bomoni pasi na ngai, somo ekangi bino!
018	JOB	006	022	Boni, nasila koloba na bino: ‹ Bokabela ngai ndambo ya biloko na bino to bofutela ngai niongo na nzela ya bozwi na bino,
018	JOB	006	023	mpo na kokangola ngai na loboko ya monguna to mpo na kobikisa ngai na nguya ya bato mabe? ›
018	JOB	006	024	Boteya ngai, bongo nakokanga monoko; bolakisa ngai mabe nini ngai nasali!
018	JOB	006	025	Tala ndenge maloba ya solo esalaka pasi! Kasi makanisi na bino elingi kotalisa nini?
018	JOB	006	026	Bokanisi ete bokoki kosembola makambo oyo nazali koloba to kozwa lokola mopepe, maloba ya moto oyo azali na pasi?
018	JOB	006	027	Solo, bino, bokoki ata kobeta zeke mpo na mwana etike mpe koteka moninga na bino na bowumbu!
018	JOB	006	028	Kasi sik’oyo, bozala na mitema malamu mpo na kotala ngai! Boni, nakoki penza kokosa bino, kaka na miso makasi boye?
018	JOB	006	029	Bokanisa nanu malamu, bozala nanu sembo! Bokanisa penza malamu, pamba te ezali bosembo na ngai nde emekami.
018	JOB	006	030	Boni, likambo nini ya mabe ezali na monoko na ngai; monoko na ngai ekoki kososola mabe te?
018	JOB	007	001	Boni, bomoi ya moto awa na se ezali kaka bomoi ya pasi te? Mikolo ya bomoi na ye ezali penza mikolo ya mongamba te?
018	JOB	007	002	Ndenge mowumbu azelaka pio ya pokwa to ndenge mongamba azelaka makasi lifuti na ye,
018	JOB	007	003	ngai nazwaki lokola libula, basanza ya pamba mpe babutu ya pasi na pasi.
018	JOB	007	004	Soki kaka nalali, nakomi komituna: ‹ Tango nini nakolamuka? › Mpe soki kaka nalamuki: ‹ Tango nini butu ekoya? › Nalembi komitungisa tango nyonso.
018	JOB	007	005	Nkusu mpe makwanza ezipi nzoto na ngai, poso ya nzoto na ngai ezoki-zoki bapota mpe ekomi kolumba solo.
018	JOB	007	006	Mikolo ya bomoi na ngai ezali koleka mbangu penza koleka tonga oyo mosali bilamba asalelaka; nakomi na suka, mpe elikya na ngai nyonso esili.
018	JOB	007	007	Oh Nkolo, kobosana te ete bomoi na ngai ezali kaka pema ya pamba! Miso na ngai ekomona lisusu bolamu te.
018	JOB	007	008	Liso oyo ezali komona ngai sik’oyo ekotikala komona ngai lisusu te; okoluka ngai, kasi nakozala lisusu te.
018	JOB	007	009	Ndenge mapata ekendaka mpe elimwaka, ndenge wana mpe moto oyo akendaka na mboka ya bakufi azongaka lisusu te. (Sheol h7585)
018	JOB	007	010	Akozonga lisusu te na ndako na ye, mpe ndako na ye ekoyeba ye lisusu te.
018	JOB	007	011	Yango wana, nakokanga monoko na ngai te, molimo na ngai ekoloba kaka na mawa, mpe motema na ngai ekolela kaka pasi na ngai.
018	JOB	007	012	Boni, nakomi ebale to elima ya mayi mpo ete batiela ngai bikangiseli?
018	JOB	007	013	Nakanisaka ete soki nalali, mbeto na ngai ekobondisa ngai mpe pongi ekokitisa pasi na ngai;
018	JOB	007	014	nzokande, ozali lisusu kotungisa ngai na bandoto ya mabe mpe kobangisa ngai na bimoniseli ya somo.
018	JOB	007	015	Malamu bafina ngai kingo mpe nakufa, pamba te kufa ezali na litomba koleka bomoi oyo.
018	JOB	007	016	Nayini bomoi na ngai; nawumela libela te na bomoi! Tika ngai kimia, pamba te mikolo na ngai ezanga na yango tina.
018	JOB	007	017	Moto azali penza nani mpo ete okanisaka ye, mpo ete olandelaka ye na bokebi,
018	JOB	007	018	mpo ete otalaka ye tango nyonso mpe omekaka ye tango nyonso?
018	JOB	007	019	Mpo na nini okoki kolongola miso na Yo te likolo na ngai? Mpo na nini okoki kotika ngai kimia te ata mpo na ngonga moke?
018	JOB	007	020	Oh Mokeli na ngai, soki nasali lisumu, eloko nini ngai nasali Yo? Mpo na nini oponi kaka kobeta ngai? Boni, nakomi mokumba mpo na Yo?
018	JOB	007	021	Mpo na nini ozali kolimbisa mabunga na ngai te mpe ozali kobosana masumu na ngai te? Kala mingi te, nakokende kolala na putulu; okoluka ngai, kasi nakozala lisusu te. »
018	JOB	008	001	Bilidadi, moto ya Shuwa, azwaki maloba mpe alobaki:
018	JOB	008	002	« Kino tango nini okokoba koloba makambo ya boye? Maloba na yo ezali te lokola mopepe makasi?
018	JOB	008	003	Boni, Nzambe abukaka mibeko, Nkolo-Na-Nguya-Nyonso abalolaka penza bosembo?
018	JOB	008	004	Soki bana na yo basalaki masumu liboso na Ye, apesaki nde bango etumbu mpo na mabe na bango!
018	JOB	008	005	Kasi yo, soki oluki Nzambe, soki osengi ngolu epai na Nkolo-Na-Nguya-Nyonso,
018	JOB	008	006	soki ozali peto, soki ozali sembo, akotelema Ye moko, ata sik’oyo, mpo na kokata likambo na yo mpe kozongisela yo libula na yo, kolanda bosembo na yo.
018	JOB	008	007	Bozwi na yo ya kala ekomonana moke, pamba te bozwi oyo ekoya na sima ekozala monene koleka.
018	JOB	008	008	Nabondeli yo, tuna bato oyo baleka liboso, kanisa mpe landela malamu bwanya ya batata na bango,
018	JOB	008	009	pamba te, biso, tozali bato ya lobi oyo ewuti koleka, toyebi eloko te, mpe mikolo na biso, awa na se, ezali kaka lokola elili.
018	JOB	008	010	Bato ya kala bakoteya yo, bakoloba na yo, mpe, na bwanya na bango, bakobimisela yo mateya oyo:
018	JOB	008	011	Boni, nzete ya papirisi ekoki penza kobota na esika oyo ezangi potopoto? Nzete oyo ebotaka na mayi ekoki solo kobota na esika ekawuka?
018	JOB	008	012	Ekawukaka liboso ya matiti nyonso, wana makasa na yango ezali nanu mobesu, ata bapikoli yango te.
018	JOB	008	013	Ndenge wana nde ezalaka, bomoi ya bato nyonso oyo babosanaka Nzambe; boye, elikya ya bato mabe ebebaka.
018	JOB	008	014	Eloko oyo batielaka motema ekokatana, pamba te elikya na bango ezali lokola ndako ya limpulututu.
018	JOB	008	015	Ata batieli ndako na bango motema, esimbaka te; Ezala bakangami na yango, esimbaka kaka te.
018	JOB	008	016	Bazali lokola nzete ya mobesu na tango ya moyi makasi; mandalala na yango ezipaka elanga,
018	JOB	008	017	elingaka misisa na yango zingazinga ya mabanga mpe epasolaka nzela kati na mabanga;
018	JOB	008	018	kasi soki bapikoli nzete yango na esika na yango, esika yango ewanganaka nzete mpe elobaka: ‹ Natikala komona yo te! ›
018	JOB	008	019	Ndenge wana nde suka na yango ekozala; mpe banzete mosusu ekobota kaka na mabele wana.
018	JOB	008	020	Solo, Nzambe abwakaka te bato ya sembo, mpe alendisaka te maboko ya bato mabe.
018	JOB	008	021	Nzokande, akotondisa monoko na yo na koseka, mpe bibebu na yo na banzembo ya esengo.
018	JOB	008	022	Banguna na yo bakotondisama na soni, mpe bandako ya bato mabe ekozala lisusu te. »
018	JOB	009	001	Yobo azongisaki:
018	JOB	009	002	« Ezali ya solo, ezali penza ndenge osili koloba, mpe nayebi yango malamu! Kasi ndenge nini moto oyo asalema na putulu akoki kozala sembo liboso ya Nzambe?
018	JOB	009	003	Ata, na mbala nkoto moko, ameki kobeta tembe na Nzambe, akotikala kokoka kolonga ata mbala moko te.
018	JOB	009	004	Bwanya ya Nzambe ezali na bozindo makasi, mpe nguya na Ye ezali monene; nani asila kotelemela Ye, bongo amona bolamu?
018	JOB	009	005	Alongolaka bangomba na bisika na yango, wana yango moko eyebaka te, mpe, kati na kanda na Ye, akweyisaka yango;
018	JOB	009	006	aningisaka mabele wuta na esika na yango mpe alengisaka makonzi na yango;
018	JOB	009	007	apesaka mitindo na moyi, mpe moyi ebimaka te; atiaka kashe na minzoto.
018	JOB	009	008	Atandaki Ye moko Likolo mpe atambolaka likolo ya mbonge ya ebale;
018	JOB	009	009	akelaki bangombolo minene, orioni, masanga ya minzoto mpe minzoto ya sude;
018	JOB	009	010	asalaka makambo minene oyo elekelaka mayele ya bato, bikamwa ya somo oyo bakokaka kotanga te.
018	JOB	009	011	Soki aleki pene na ngai, nakokoka te komona Ye; soki mpe akei, nakokoka te komona Ye.
018	JOB	009	012	Soki azwi eloko, nani akoki kobotola Ye yango? Nani akoki koloba na Ye: ‹ Ozali kosala nini? ›
018	JOB	009	013	Nzambe azongisaka kanda na Ye sima te; liboso na Ye, ezala bato ya lolendo balengaka.
018	JOB	009	014	Bongo, ngai, nakokoka ndenge nini kobeta tembe na Ye? Nakolonga ndenge nini kopona maloba ya komekana na Ye?
018	JOB	009	015	Ezala soki nazalaki moto ya sembo, nalingaki na ngai kokoka te kopesa Ye eyano; nalingaki kokoka nde kaka kosenga mawa ya Mosambisi na ngai.
018	JOB	009	016	Ata nabelelaki Ye, mpe ayanoli ngai, nalingaki na ngai kondima te ete ayoki ngai,
018	JOB	009	017	pamba te afini ngai na nzela ya mopepe makasi mpe akomisi bapota na ngai ebele na pamba,
018	JOB	009	018	aboyi kotikela ngai tango ya kopema, wana azali kaka kotondisa ngai na pasi.
018	JOB	009	019	Soki ezali likambo oyo esengi makasi, Ye nde Nkolo-Na-Nguya! Mpe soki ezali likambo ya bosembo, nani akoki kosambisa Ye?
018	JOB	009	020	Ezala namemaki na ngai ngambo te, monoko na ngai elingaki kaka kokweyisa ngai; ezala nazalaki sembo, monoko na ngai elingaki kaka kolakisa mbeba na ngai.
018	JOB	009	021	Atako nazali sembo, motema na ngai etondi na mawa mpo na ngai moko, nayini bomoi na ngai.
018	JOB	009	022	Nyonso ezali kaka ndenge moko! Yango wana nalobi: ‹ Abomaka bato ya sembo mpe bato mabe. ›
018	JOB	009	023	Tango mopepe ya bokono ememaka kufa na mbalakata, Nzambe asekaka komekama ya bato ya sembo.
018	JOB	009	024	Soki mokili ekweyi na maboko ya bato mabe, Nzambe azipaka miso ya basambisi na yango. Soki ezali Ye te, ezali nani?
018	JOB	009	025	Mikolo ya bomoi na ngai ezali kokende mbangu koleka mopoti mbangu, ezali kokende mbangu penza, kasi etikali komona esengo te.
018	JOB	009	026	Ezali kokende penza mbangu koleka masuwa oyo esalema na papirisi, koleka mpongo oyo ezali kokitela bilei na yango.
018	JOB	009	027	Soki nalobi: ‹ Nabosana ata pasi na ngai, nabongola elongi na ngai mpe nakoma koseka, ›
018	JOB	009	028	nazali kaka kobanga pasi na ngai nyonso, pamba te nayebi ete okozwa na Yo ngai te lokola moto ya sembo.
018	JOB	009	029	Lokola esili komonana ete nasali mabe, mpo na nini namitungisa lisusu na pamba?
018	JOB	009	030	Ezala namisukoli nzoto na sabuni mpe nasukoli maboko na ngai na sabuni ya malonga,
018	JOB	009	031	okobwaka ngai kaka na libulu ya potopoto, mpe bilamba na ngai ekoyoka ngai nkele.
018	JOB	009	032	Azali moto lokola ngai te mpo ete nazongisela Ye eyano to nakende kosamba na Ye liboso ya basambisi.
018	JOB	009	033	Soki ezalaki ata na moto moko oyo akokaki komikotisa kati na likambo na biso mpe kotombola loboko na ye kati na ngai mpe Nzambe,
018	JOB	009	034	moto oyo akokaki kolongola fimbu ya Nzambe mosika na ngai mpo ete somo na Ye ebangisa ngai lisusu te,
018	JOB	009	035	nalingaki kotombola mongongo na ngai liboso na Ye na kobanga te. Kasi ndenge ezali sik’oyo, nakokoka te.
018	JOB	010	001	Nayini bomoi na ngai! Nakokoba kaka komilela, nakoloba na mongongo makasi mpe na pasi ya motema na ngai.
018	JOB	010	002	Nakoloba na Nzambe: ‹ Kokatela ngai etumbu te, yebisa ngai mabe nini nasali! ›
018	JOB	010	003	Boni, ozali kosepela konyokola ngai, kobwaka ekelamu oyo maboko na Yo esali, mpe kolongisa mabongisi ya bato mabe?
018	JOB	010	004	Boni, ozali na miso ya mosuni? Ozali komona lokola bato?
018	JOB	010	005	Boni, mikolo na Yo ezali lokola mikolo ya bato, mpe mibu na yo, lokola mibu ya bato,
018	JOB	010	006	mpo ete oluka mabe na ngai to okundola masumu na ngai,
018	JOB	010	007	atako oyebi malamu ete nasali na ngai mabe te, mpe ete ezali na moto moko te oyo akoki kokangola ngai na loboko na Yo?
018	JOB	010	008	Maboko na Yo nde ebongisaki ngai mpe esalaki ngai; olingi sik’oyo kobenda nzoto mpe koboma ngai?
018	JOB	010	009	Kanisa ete Yo moko nde obongisaki ngai lokola mabele ya bikeko; olingi sik’oyo kozongisa ngai na putulu?
018	JOB	010	010	Osopaki ngai lokola miliki te? Okangisaki ngai mbuma-mbuma te lokola fromage?
018	JOB	010	011	Olatisaki ngai poso ya nzoto mpe misuni te? Otongaki mikuwa mpe misisa na ngai te?
018	JOB	010	012	Opesaki ngai bomoi mpe otalisaki ngai bolamu; mpe na bonzambe na Yo, obatelaki molimo na ngai.
018	JOB	010	013	Kasi tala likambo oyo obombaki kati na motema na Yo, mpe nayebi ete ezalaka kati na makanisi na Yo.
018	JOB	010	014	Soki nasalaki masumu, olingaki komona ngai, mpe olingaki te kozanga kopesa ngai etumbu mpo na masumu na ngai.
018	JOB	010	015	Soki nazali na ngambo, wana mawa na ngai! Ata nasali mabe te, nazali kokoka te kotombola moto, pamba te natondisami na soni mpe nazindi kati na pasi na ngai.
018	JOB	010	016	Soki nameki kotombola moto, ozali kolanda ngai lokola nkosi mpe ozali kobimisela ngai mayele na Yo nyonso mpo na kotelemela ngai,
018	JOB	010	017	ozali komemela ngai batatoli ya sika mpo na kotelemela ngai, ozali kopelisela ngai kanda na Yo mpo na kosala ngai mabe, mampinga na Yo bazali tango nyonso koya kobundisa ngai.
018	JOB	010	018	Mpo na nini obimisaki ngai na libumu ya mama na ngai? Nalingaki na ngai kokufa, mpe liso moko te elingaki komona ngai.
018	JOB	010	019	Soki kutu nazalaka na ngai te, nalingaki koleka kaka mbala moko longwa na libumu ya mama kino na kunda.
018	JOB	010	020	Boni, mwa ndambo ya mikolo na ngai esili te? Kende ata mosika na ngai mpo ete nazwa ata tango ya kosepela
018	JOB	010	021	liboso ete nakende na esika oyo bato bazongaka lisusu te, na mokili ya molili, mokili ya kufa,
018	JOB	010	022	na mokili ya molili makasi, ya kufa mpe ya mobulu, epai wapi ata pole ezalaka molili. »
018	JOB	011	001	Tsofari, moto ya engumba ya Naama, azwaki maloba mpe alobaki:
018	JOB	011	002	« Boni, maloba oyo nyonso ekoki solo kozanga eyano? Moto oyo azali koloba alonga na ye, kaka mpo ayebi koloba?
018	JOB	011	003	Bato bavanda kaka nye likolo ya maloba na yo ya pamba oyo ozali kobimisa? Bapamela yo te soki ozali kosala maseki?
018	JOB	011	004	Ozali koloba na Nzambe: ‹ Makambo oyo nazali koloba ezali ya solo; nazali sembo na miso na Yo. ›
018	JOB	011	005	Oh, tala ndenge nini nazali na posa ete Nzambe aloba, ete afungola monoko na Ye mpo na kopamela yo,
018	JOB	011	006	mpe asosolisa yo basekele ya bwanya, pamba te bwanya ya solo ezalaka na bilongi mibale. Yeba likambo oyo: Nzambe abosana masumu na yo ebele.
018	JOB	011	007	Okoki penza kososola mabombami ya Nzambe? Okoki solo kososola bandelo ya Nkolo-Na-Nguya-Nyonso?
018	JOB	011	008	Bandelo yango eleki Lola na likolo; yo penza okosala nini? Eleki mboka ya bakufi na bozindo; yo penza okoyeba nini? (Sheol h7585)
018	JOB	011	009	Molayi ya bandelo yango eleki mokili na molayi, mpe eleki ebale monene na kopanzana.
018	JOB	011	010	Soki akotisi yo na boloko mpe asangisi basambisi mpo na kokata likambo, nani akotelemela Ye?
018	JOB	011	011	Solo, ayebaka bakosi mpe asosolaka mabe na pete.
018	JOB	011	012	Ndenge mwana ya ane ya zamba ebotaka moto te, ndenge mpe kizengi akokoka te kokoma mayele.
018	JOB	011	013	Nzokande, soki opesi Ye motema na yo mpe osemboli maboko na yo epai na Ye,
018	JOB	011	014	soki olongoli lisumu oyo ezali na loboko na yo mpe opekisi mabe kovanda kati na ndako na yo,
018	JOB	011	015	okotombola elongi na yo na soni te, okotelema ngwi mpe okobanga eloko te;
018	JOB	011	016	pamba te okobosana pasi na yo, okokoma kokanisa yango kaka lokola mayi oyo esili kotiola.
018	JOB	011	017	Bomoi na yo ekongenga lokola pole ya moyi oyo engengaka na midi, mpe butu na yo ekokoma lokola tongo.
018	JOB	011	018	Okozala na kimia, pamba te elikya ezali, okotala zingazinga na yo mpe okozwa bopemi na yo na kimia,
018	JOB	011	019	okolala pongi, mpe okomona moto moko te kobangisa yo lisusu, mpe bato ebele bakoya kosenga ngolu na yo.
018	JOB	011	020	Kasi miso ya bato mabe ekokufa, mpe bakozanga ekimelo, bakotikala na elikya se moko: kufa. »
018	JOB	012	001	Yobo azongisaki:
018	JOB	012	002	« Solo, bozali penza bato; tango bokokufa, bwanya mpe ekokufa elongo na bino!
018	JOB	012	003	Kasi atako bongo, ngai mpe nazali mayele lokola bino, boleki ngai na eloko te. Nani ayebi te makambo wana nyonso?
018	JOB	012	004	Nakomi eloko ya kotiola na miso ya baninga na ngai, ngai oyo nazali kobelela Nzambe mpo ete ayanola ngai; moto ya sembo, moto ya alima, ye nde akomi eloko ya kotiola!
018	JOB	012	005	Bato ya esengo basekaka bato oyo bazali na pasi, babetaka bato oyo batepaka-tepaka kisambeti.
018	JOB	012	006	Bandako ya bato ya mobulu ezalaka na kimia, mpe bato oyo batombokelaka Nzambe, oyo bamonaka makasi na bango lokola Nzambe, bango nde babatelamaka.
018	JOB	012	007	Kasi tuna nyama ya zamba, ekoteya yo; tuna ndeke ya likolo, ekolakisa yo;
018	JOB	012	008	loba na mabele, ekoteya yo; to tika ete mbisi ya ebale monene epesa yo sango.
018	JOB	012	009	Kati na yango, ekelamu nini eyebi te ete loboko ya Yawe nde esalaki nyonso wana?
018	JOB	012	010	Bomoi ya bikelamu nyonso mpe pema ya bato nyonso ezali kati na loboko na Ye.
018	JOB	012	011	Boni, litoyi emekaka maloba te ndenge lolemo emekaka bilei?
018	JOB	012	012	Bwanya ezalaka kati na bampaka te? Bomoi ya molayi epesaka mayele te?
018	JOB	012	013	Bwanya mpe makasi ezali epai ya Nzambe, toli mpe mayele ezali ya Ye.
018	JOB	012	014	Bakokoka te kotonga lisusu oyo Ye asili kobebisa, bakokoka kokangola te moto oyo Ye asili kokanga.
018	JOB	012	015	Soki akangi mayi, bokawuki ekotaka; kasi soki afungoli yango, mokili ezindaka.
018	JOB	012	016	Makasi mpe elonga ezali ya Ye; moto oyo basili kokosa mpe moto oyo akosi, bango mibale bazali ya Ye.
018	JOB	012	017	Amemaka bapesi toli na bowumbu mpe akomisaka basambisi bato ya maboma;
018	JOB	012	018	afungolaka minyololo ya bakonzi mpe akangaka liputa na baloketo na bango;
018	JOB	012	019	amemaka Banganga-Nzambe na bowumbu mpe akweyisaka bato oyo bavanda kala na bokonzi;
018	JOB	012	020	akangaka minoko ya bato oyo balobaka malamu, alongolaka mikolo bososoli;
018	JOB	012	021	asopelaka bakonzi soni, abotolaka bibundeli ya bato ya makasi;
018	JOB	012	022	abimisaka na pwasa, makambo ya sekele, makambo oyo ezali kati na molili, mpe abimisaka na pole bililingi oyo eleki mwindo;
018	JOB	012	023	atombolaka bikolo mpe abebisaka yango, akomisaka minene mindelo ya bikolo mpe apanzaka yango;
018	JOB	012	024	alongolaka makanisi ya bakonzi ya bikolo mpe asalaka ete batambola kati na bisobe oyo ezanga nzela
018	JOB	012	025	mpo ete batepatepa kati na molili, na kozanga pole; mpe asalaka ete batepatepa lokola moto alangwe masanga.
018	JOB	013	001	Miso na ngai emonaki makambo oyo nyonso, matoyi na ngai eyokaki yango, mpe nasosoli yango malamu.
018	JOB	013	002	Nayebi makambo nyonso oyo bino boyebi, boleki ngai na eloko moko te.
018	JOB	013	003	Kasi nalingi nde koloba na Nkolo-Na-Nguya-Nyonso mpe kobundela likambo na ngai liboso ya Nzambe.
018	JOB	013	004	Pamba te bino, bozali kobongisa lokuta, bozali lokola minganga oyo bayebi mosala malamu te.
018	JOB	013	005	Soki bovandaki ata kimia, bolingaki ata komonana bato ya bwanya.
018	JOB	013	006	Yoka sik’oyo maloba na ngai, yoka kosamba ya bibebu na ngai.
018	JOB	013	007	Boni, bozali kokotela Nzambe na nzela ya lokuta mpe ya maloba ya solo te?
018	JOB	013	008	Bolingi kolakisa ete bozali na ngambo na Ye? Bolingi kobundela Nzambe?
018	JOB	013	009	Bokosepela soki aluki koyeba makanisi ya mitema na bino? Bokanisi ete bokoki kokosa Ye ndenge bakosaka bato?
018	JOB	013	010	Akopamela bino solo soki amoni ete, na se ya mitema na bino, boponaka-ponaka bilongi.
018	JOB	013	011	Boni, bokozala ata na somo ya lokumu na Ye te? Kolenga ekokweyela bino te?
018	JOB	013	012	Pamba te maloba na bino ekokani na putulu, mpe makanisi na bino ezali lokola mabele ya bikeko.
018	JOB	013	013	Botika makelele mpe botika ngai naloba! Oyo ekoya eya!
018	JOB	013	014	Mpo na nini nandima kokufa mpe nasakanela bomoi na ngai?
018	JOB	013	015	Ata soki abomi ngai, nakozala kaka na elikya na Ye, nakobundela solo nzela na ngai liboso na Ye.
018	JOB	013	016	Yango kutu nde ekozala lobiko na ngai, pamba te moto moko te oyo azangi koyeba Nzambe akoki koya liboso na Ye.
018	JOB	013	017	Boyoka maloba na ngai malamu; tika ete matoyi na bino eyoka malamu makambo oyo nazali koloba!
018	JOB	013	018	Sik’oyo, namibongisi mpo na kobundela likambo na ngai, nayebi ete nakolonga na kosambisama.
018	JOB	013	019	Nani akoki kofunda ngai? Soki te, nakokanga monoko mpe nakokufa.
018	JOB	013	020	Oh Nzambe, pesa ngai kaka biloko mibale, mpe nakobombama te liboso na Yo:
018	JOB	013	021	longola loboko na Yo likolo na ngai, mpe tika kobangisa ngai na somo na Yo.
018	JOB	013	022	Bongo benga ngai, mpe nakoyanola; to tika ngai naloba, mpe Yo okoyanola ngai.
018	JOB	013	023	Mabe mpe masumu boni nasali liboso na Yo? Talisa ngai mbeba mpe masumu na ngai.
018	JOB	013	024	Mpo na nini obombi elongi na Yo mpe ozali kozwa ngai lokola monguna na Yo?
018	JOB	013	025	Olingi kaka kotungisa lokasa oyo mopepe ezali komema? Olingi kaka kolandela lititi oyo ekawuka?
018	JOB	013	026	Pamba te okomaka makambo mabe na tina na ngai mpe okomisi ngai mokitani ya masumu ya bolenge na ngai.
018	JOB	013	027	Okangi makolo na ngai na minyololo ya bibende, ozali kokengela malamu lolenge na ngai ya kotambola mpe kolandela bisika nyonso oyo natiaka bilembo ya matambe na ngai.
018	JOB	013	028	Moto apola penza boye lokola eloko ya kopola, lokola elamba oyo balie na banselele!
018	JOB	014	001	Moto oyo abotama na mwasi azalaka kaka na mikolo moke oyo mpe etonda na pasi.
018	JOB	014	002	Akolaka mpe akawukaka lokola fololo, awumelaka te lokola elili ya lipata oyo elekaka.
018	JOB	014	003	Olingi kaka kolandela ekelamu ya boye? Olingi kaka komema ye liboso na Yo mpo na kosambisa ye?
018	JOB	014	004	Nani akoki kobimisa bopeto kati na mbindo? Moko te!
018	JOB	014	005	Mikolo ya moto ekatama; okata motango ya basanza na ye mpe otia mondelo oyo akoki koleka te.
018	JOB	014	006	Longola miso na Yo mosika na ye mpe tika ye, ye moko, kino tango akozwa lifuti ya mosala na ye lokola moto oyo asalaka kaka mpo na lifuti.
018	JOB	014	007	Nzete ezalaka kutu na mwa elikya: ata bakati yango, ebimaka lisusu mpe ebotaka bitape ya sika;
018	JOB	014	008	misisa na yango ekoki konuna na se ya mabele, mpe eteni na yango oyo etikalaka ekoki kokufa kati na mabele,
018	JOB	014	009	nzokande soki kaka ezwi mayi, ekobimisa mito mpe ekobota bitape lokola nzete ya sika.
018	JOB	014	010	Kasi moto akufaka mpe aninganaka lisusu te, akataka motema mpe azalaka lisusu na bomoi te.
018	JOB	014	011	Ndenge mayi esilaka na liziba to ndenge mayi ekawukaka,
018	JOB	014	012	ndenge wana mpe moto akufaka mpe atelemaka lisusu te, akolamuka lisusu te mpe bakoki lisusu kolamusa ye te, tango nyonso likolo ekozala.
018	JOB	014	013	Soki kaka obombaki ngai na se ya bakufi mpe otikaki ngai kuna kino kanda na Yo esila! Soki kaka okatelaki ngai tango mpo ete, na sima na yango, okanisa ngai lisusu! (Sheol h7585)
018	JOB	014	014	Nzokande, soki moto akufi, boni, akoki lisusu kozala na bomoi? Nakozela kino lolenge na ngai ebongwana.
018	JOB	014	015	Okobenga ngai, mpe ngai, nakondima; okozala na posa makasi ya ekelamu ya maboko na Yo.
018	JOB	014	016	Solo penza, okotanga makolo na ngai, kasi okolandela lisusu masumu na ngai te.
018	JOB	014	017	Mabe na ngai ekokangama kati na saki, mpe okozipa masumu na ngai.
018	JOB	014	018	Kasi, ndenge ngomba esilaka mpe ekweyaka, ndenge libanga elongwaka na esika na yango,
018	JOB	014	019	ndenge mayi eliaka mabanga, ndenge mayi oyo etiolaka ememaka mabele, ndenge wana mpe obebisaka elikya ya moto.
018	JOB	014	020	Olongaka ye mbala moko, mpe akendaka na ye; obebisaka elongi na ye mpe obenganaka ye.
018	JOB	014	021	Soki bana na ye ya mibali bazwi lokumu, ayebaka na ye yango te; soki basambwisi bango, amonaka na ye yango te.
018	JOB	014	022	Ayokaka kaka pasi kati na nzoto na ye, mpe motema na ye esalaka kaka matanga mpo na ye moko. »
018	JOB	015	001	Elifazi, moto ya Temani, azwaki maloba mpe alobaki:
018	JOB	015	002	« Boni, moto ya bwanya akopesaka solo eyano na maloba ya pamba boye, maloba oyo ezanga ata tina, to alingaka kotondisa libumu na ye na mopepe ya moto oyo ewutaka na Este?
018	JOB	015	003	Akoki solo komilobela na maloba ezanga ata tina? Akoki solo kosalela maloba milayi oyo ezali ata na motuya te?
018	JOB	015	004	Yo ozali penza kobebisa lokumu ya Nzambe okomi koboya lokumu liboso ya Nzambe.
018	JOB	015	005	Lisumu na yo ezali kokamba monoko na yo, ozwi elobeli ya bakosi.
018	JOB	015	006	Monoko na yo moko nde ezali komemela yo etumbu, kasi monoko na ngai te; bibebu na yo moko nde ezali kofunda yo.
018	JOB	015	007	Yo nde moto ya liboso oyo obotama kati na bato? Omona moyi liboso ya bangomba mikuse?
018	JOB	015	008	Osila koyoka makambo oyo elobamaka kati na Likita ya Nzambe? Bwanya ezalaka kaka epai na yo moko?
018	JOB	015	009	Makambo nini oyebi, oyo biso toyebi te? Boyebi nini ozali na yango, oyo biso tozali na yango te?
018	JOB	015	010	Na ngambo na biso, ezali na bato ya suki pembe, bampaka, bato oyo baleki tata na yo na mibu ya mbotama.
018	JOB	015	011	Kobondisama ya Nzambe mpe maloba ya kimia oyo bazali koloba mpo na yo, ekoki te mpo na yo?
018	JOB	015	012	Mpo na nini motema na yo ezali kopengwisa yo, mpe miso na yo ezali kobeta-beta?
018	JOB	015	013	Mpo ete obwakela Nzambe kanda na yo mpe obimisa makambo ya boye na monoko na yo?
018	JOB	015	014	Moto azali nani mpo ete azala peto? Ye oyo abotami na mwasi azali nani mpo ete azala sembo?
018	JOB	015	015	Soki Nkolo azali kondimela basantu na Ye te, soki kutu likolo ezali peto te na miso na Ye,
018	JOB	015	016	ekozala boni mpo na moto mabe, moto oyo abeba, oyo asalaka mabe lokola azali komela mayi?
018	JOB	015	017	Yoka ngai, mpe nakolimbolela yo! Tika ete nayebisa yo makambo oyo ngai namona,
018	JOB	015	018	makambo oyo bato ya bwanya balobaki, na kobomba ata eloko moko te kati na makambo oyo bazwaki epai ya batata na bango.
018	JOB	015	019	Apesaki mokili epai na bango kaka tango ata mopaya moko te alekaki kati na bango.
018	JOB	015	020	Na bomoi na ye mobimba, na mibu oyo bakata mpo na bomoi na ye, moto mabe anyokwamaka.
018	JOB	015	021	Lokito ya somo etondisaka matoyi na ye, bato ya mobulu babimelaka ye ata na tango ya kimia.
018	JOB	015	022	Azalaka na elikya te ya kobima na molili, mpe mopanga ezelaka ye.
018	JOB	015	023	Ayengaka-yengaka mpo na koluka lipa, kasi akozwela yango wapi? Ayebaka ete mokolo ya molili ezelaka ye.
018	JOB	015	024	Pasi mpe mawa ebangisaka ye, ekomelaka ye lokola mokonzi oyo amibongisi mpo na bitumba,
018	JOB	015	025	mpo ete asembolaka loboko na ye mpo na kobundisa Nzambe, atelemelaka Nkolo-Na-Nguya-Nyonso,
018	JOB	015	026	akimaka epai na Ye, moto etala na se, amibombaka na sima ya banguba minene.
018	JOB	015	027	Elongi na ye ekotonda mafuta, loketo na ye ekokoma monene;
018	JOB	015	028	akovanda na engumba ebeba, kati na bandako oyo bato bakima, bandako oyo ekoma pene ya kokweya;
018	JOB	015	029	akotikala kokoma mozwi te, pamba te bozwi na ye ekowumela te, bomengo na ye ekopanzana te kati na mokili mobimba;
018	JOB	015	030	akokoka kokima molili te, moto ekokawusa mandalala na ye mpe akokima ata pema na ye moko.
018	JOB	015	031	Tika ete atia elikya na ye na lokuta te, pamba te akoyokisama soni mpe akozwa libebi lokola lifuti.
018	JOB	015	032	Ekokokisama liboso ete akufa, ndenge lindalala ekawukaka mpo na kozanga mayi na yango
018	JOB	015	033	to lokola nzete ya vino oyo ekweyisi bambuma na yango, wana ezali nanu mobesu to lokola nzete ya olive oyo ekweyisi fololo na yango.
018	JOB	015	034	Solo, libota ya moto mabe ekofuluka te, mpe moto ekozikisa ndako na ye mpo na mabe na ye moko.
018	JOB	015	035	Pamba te moto nyonso oyo azalaka na makanisi mabe kati na ye abotaka kaka pasi; mabe oyo ekolaka kati na ye ememelaka ye moko libebi. »
018	JOB	016	001	Yobo azongisaki:
018	JOB	016	002	« Nayoki maloba ebele ya lolenge oyo; bino nyonso bozali babondisi mabe.
018	JOB	016	003	Kino tango nini bokotika koloba maloba ya pamba-pamba boye? Likambo nini etindi yo lisusu kozongela maloba?
018	JOB	016	004	Ngai mpe nakokaki koloba lokola bino, soki bozalaki na esika na ngai, nakokaki kobimisa maloba ebele mpe koningisa moto mpo na bino.
018	JOB	016	005	Kasi monoko na ngai elingaki kolendisa bino, mpe bibebu na ngai elingaki koningana mpo na kokitisa bino mitema kati na pasi.
018	JOB	016	006	Nzokande, soki nalobi, pasi na ngai ekosila te; bongo soki nakangi monoko nde pasi yango elongwe na bomoi na ngai?
018	JOB	016	007	Oh Nzambe! Solo penza, olembisi ngai! Obebisi ndako na ngai nyonso,
018	JOB	016	008	ofini-fini ngai makasi penza, mpe kokonda na ngai ekomi ata kotatola mpe kofunda ngai na miso ya bato!
018	JOB	016	009	Kanda na Yo ezali kopasola mpe kobundisa ngai, okomi ata kolia minu mpo na kosala ngai mabe mpe kotala ngai na miso mabe lokola nde nazali monguna na yo.
018	JOB	016	010	Bato mabe bafungoli minoko mpo na kotiola ngai, bakomi kobeta ngai bambata na matama mpo na kosambwisa ngai, bango nyonso basaleli ngai likita.
018	JOB	016	011	Nzambe akabi ngai na maboko ya bato mabe mpe abwaki ngai na manzaka na bango.
018	JOB	016	012	Makambo nyonso ezalaki kotambola malamu mpo na ngai, kasi aningisi ngai, akangi ngai na kingo mpe apanzi ngai, akomisi ngai lokola eloko na Ye ya komekela makonga;
018	JOB	016	013	makonga na Ye ezingeli ngai, atoboli-toboli libumu na ngai, mpe na mawa te, asopi makila na ngai na mabele.
018	JOB	016	014	Tango nyonso, azali kaka kozokisa ngai mpe kokweya likolo na ngai lokola elombe.
018	JOB	016	015	Natongi elamba na ngai ya saki na poso ya nzoto na ngai mpe nakundi lokumu na ngai nyonso na se ya putulu.
018	JOB	016	016	Likolo ya kolela, elongi na ngai ekomi motane, mpe molili ezingeli miso na ngai.
018	JOB	016	017	Nzokande, maboko na ngai etikala kosala moto mabe te, mpe libondeli na ngai ezalaki kosalema na motema peto.
018	JOB	016	018	Oh mabele, kozipa makila na ngai te! Kotika te ete koganga na ngai ezwa tango ya kopema!
018	JOB	016	019	Wuta sik’oyo, motatoli na ngai azali na Likolo, molobeli na ngai azali na Lola.
018	JOB	016	020	Baninga na ngai bakomi koseka ngai; nazali nde kolela epai ya Nzambe na mpinzoli.
018	JOB	016	021	Boni, ezali solo na molobeli oyo akoki kolobela moto liboso ya Nzambe ndenge moto alobelaka moninga na ye?
018	JOB	016	022	Solo, motango ya mibu na ngai ekomi pene ya kosila, mpe nakokende na ngai na nzela oyo bato bazongaka lisusu te.
018	JOB	017	001	Pema na ngai ekomi pene ya kosila, mikolo na ngai etikali ya kotanga, kunda ezali kozela ngai.
018	JOB	017	002	Solo, batioli bazingeli ngai, miso na ngai ezali komona kotiola na bango.
018	JOB	017	003	Oh Nzambe, mipesa ata Yo moko lokola ndanga, na esika na ngai, epai na Yo; soki te, nani mosusu akoki komipesa lokola ndanga mpo na ngai!
018	JOB	017	004	Okangi boyebi na bango mpo ete basosola te; yango wana, okolongisa bango te.
018	JOB	017	005	Moto oyo akofunda balingami na ye mpo ete babotola bomengo na bango na makasi, bana na ye bakokufa miso.
018	JOB	017	006	Nzambe akomisi ngai lokola lisapo kati na minoko ya bato, lokola moto oyo babwakelaka soyi na elongi.
018	JOB	017	007	Miso na ngai ekomi molili likolo ya pasi, mpe nzoto na ngai nyonso ekomi lokola elilingi.
018	JOB	017	008	Bato ya sembo bazali kokamwa likambo yango, mpe moto oyo ayebi na ye likambo te atelemeli moto mabe.
018	JOB	017	009	Nzokande, bato ya sembo bakangamaka na nzela na bango, mpe bato ya maboko peto bakomaka lisusu makasi koleka.
018	JOB	017	010	Bino nyonso, boya mpe bomeka lisusu! Nakomona ata moto moko te ya bwanya kati na bino.
018	JOB	017	011	Mikolo na ngai ekomi pene ya kosila; mabongisi na ngai mpe baposa ya motema na ngai, nyonso, esili kobeba.
018	JOB	017	012	Bato oyo bazali komona butu lokola moyi bazali koloba kati na molili: ‹ Pole ekomi pene, › nzokande molili ezali makasi.
018	JOB	017	013	Soki ezali na ndako moko kaka oyo nazali kotiela elikya, ezali nde kunda; soki mpe nakotandaka mbeto na ngai, ezali nde kati na mboka ya bakufi. (Sheol h7585)
018	JOB	017	014	Soki nalobi na kunda: ‹ Ozali tata na ngai, › mpe na mutsopi: ‹ Ozali mama na ngai to ndeko na ngai ya mwasi, ›
018	JOB	017	015	wana elikya na ngai ezali penza wapi, mpe nani penza azali komona elikya na ngai?
018	JOB	017	016	Ekokita kino na bikuke ya kufa tango tokokende elongo kopema kati na putulu. » (Sheol h7585)
018	JOB	018	001	Bilidadi, moto ya Shuwa, azwaki maloba mpe alobaki:
018	JOB	018	002	« Kino tango nini okoloba maloba ya boye? Kanisa nanu malamu, bongo tokosolola.
018	JOB	018	003	Mpo na nini komona biso lokola banyama? Boni, tozali nde bazoba na miso na yo?
018	JOB	018	004	Awa, likolo ya kanda na yo, ozali komipasola na biteni, basundola mokili to balongola mabanga na bisika na yango likolo na yo?
018	JOB	018	005	Solo, mwinda ya moto mabe ekufaka, moto na yango etikaka kopela.
018	JOB	018	006	Pole ekomaka molili kati na ndako na ye, mpe mwinda oyo epelaka pembeni na ye ekufaka.
018	JOB	018	007	Makasi ya matambe na ye esilaka, makanisi na ye moko ekweyisaka ye.
018	JOB	018	008	Makolo na ye ekangisaka ye na monyama, bongo abundaka-bundaka kati na madusu na yango.
018	JOB	018	009	Motambo ekangaka matambe na ye, mpe singa na yango ekangaka ye makasi.
018	JOB	018	010	Singa ya motambo ebombama na se ya mabele mpo na ye, mpe batia motambo na nzela na ye.
018	JOB	018	011	Somo elandaka ye bisika nyonso oyo atambolaka.
018	JOB	018	012	Nzala esilisaka makasi na ye, mpe pasi ya ndenge na ndenge ezalaka pembeni na ye soki akweyi.
018	JOB	018	013	Pasi eliaka poso ya nzoto na ye mpe bokono oyo ebomaka ebebisaka biteni ya nzoto na ye.
018	JOB	018	014	Balongolaka kati na ndako na ye biloko nyonso ya motuya, oyo atielaka motema, mpe akendaka kokutana na bakonzi ya kufa.
018	JOB	018	015	Ndako na ye etikalaka na eloko moko te, mpe fofolo ezalaka ya kopanzana kati na ndako yango.
018	JOB	018	016	Misisa na ye ekawukaka na se ya mabele, mpe, na likolo, bitape na ye elembaka.
018	JOB	018	017	Bakanisaka ye lisusu te na mokili, kombo na ye etangamaka lisusu te na mabele.
018	JOB	018	018	Babenganaka ye na pole mpo ete akende na molili, mpe balongolaka ye na mokili.
018	JOB	018	019	Azalaka na bana to bakitani te kati na bato na ye, azalaka ata na moto moko te oyo atikala na bomoi, na esika oyo avandaka.
018	JOB	018	020	Bato ya weste bazalaka na somo ya kotala bomoi na ye, mpe bato ya este batondaka na kobanga.
018	JOB	018	021	Tala, solo, ndenge suka ya moto mabe ezalaka, mpe bomoi ya moto oyo ayebi Nzambe te. »
018	JOB	019	001	Yobo azongisaki:
018	JOB	019	002	« Kino tango nini bokotungisa ngai mpe kolembisa ngai na maloba na bino?
018	JOB	019	003	Tala, botioli ngai mbala zomi, mpe bozali kobundisa ngai na soni te.
018	JOB	019	004	Soki ezali penza ya solo ete nabungi nzela, mbeba na ngai etali kaka ngai moko.
018	JOB	019	005	Soki mpe bolingi komimona likolo na ngai mpe kosalela pasi na ngai mpo na kotiola ngai,
018	JOB	019	006	wana boyeba ete Nzambe nde asali ngai mabe mpe azingeli ngai na monyama na Ye.
018	JOB	019	007	Atako nagangi ete basali ngai mabe, nazali kozwa ata eyano moko te; ata soki nabeleli ete basunga ngai, moto oyo akokata likambo azali te.
018	JOB	019	008	Akangi nzela na ngai mpo ete nakoka koleka te, atondisi nzela na ngai nyonso na molili,
018	JOB	019	009	alongoli ngai lokumu, mpe alongoli motole na moto na ngai,
018	JOB	019	010	asasi-sasi ngai na bangambo nyonso kino nakomi pene ya kokufa, apikoli elikya na ngai ndenge bapikolaka nzete;
018	JOB	019	011	kanda na Ye ezali kotumba ngai, mpe azali kotanga ngai na molongo ya banguna na Ye;
018	JOB	019	012	mampinga na Ye ezali kopusana na makasi penza, ezingeli ngai mpe ndako na ngai mpo na kosala ngai mabe.
018	JOB	019	013	Akaboli ngai na bandeko na ngai, bongo bato oyo bayebi ngai bapesi ngai mokongo,
018	JOB	019	014	balingami na ngai balimwe, mpe baninga na ngai babosani ngai;
018	JOB	019	015	bato oyo nayambaki na ndako na ngai mpe basali na ngai ya basi, bango nyonso bakomi kotala ngai lokola mopaya, bakomi komona ngai lokola moto oyo batikala koyeba te.
018	JOB	019	016	Nazali kobenga mosali na ngai, kasi azali ata koyanola ngai te, atako monoko na ngai moko nde ezali kobondela ye.
018	JOB	019	017	Solo ya monoko na ngai ekomi kokimisa ata mwasi na ngai, bongo bandeko na ngai moko penza bayini ngai.
018	JOB	019	018	Ata bilenge mibali ya mike bakomi koseka ngai; soki kaka nabimi, bakomi kosambwisa ngai.
018	JOB	019	019	Balingami na ngai nyonso ya motema bayini ngai, bato oyo nazalaki kolinga babalukeli ngai;
018	JOB	019	020	nakomi eloko pamba, natikali kaka poso ya nzoto mpe mikuwa, nazali kobika kaka na misuni ya minu na ngai.
018	JOB	019	021	Balingami na ngai, boyokela ngai mawa, nabondeli bino penza, boyokela ngai mawa, pamba te loboko ya Nzambe ebeti ngai.
018	JOB	019	022	Mpo na nini bozali kolandela ngai boye, ndenge kaka Nzambe azali kolandela ngai? Botondi mosuni na ngai te?
018	JOB	019	023	Ah, soki ata maloba na ngai ekomamaki, soki ekomamaki na buku!
018	JOB	019	024	Elingaki kokomama na ekomeli ya ebende, ya ebende oyo ya songe penza, mpo na kotobola makomi yango na mabanga mpo ete etikala wana mpo na libela.
018	JOB	019	025	Ngai, nayebi na ngai malamu ete Mosikoli na ngai azali na bomoi, mpe, awa na mokili, akotelema ya suka mpo na kokata likambo na ngai.
018	JOB	019	026	Sima na kobebisama ya poso ya nzoto na ngai, ngai, na nzoto na ngai, nakomona Nzambe.
018	JOB	019	027	Solo, nakomona Ye, miso na ngai moko ekomona Ye, ngai moko penza, moto mosusu te.
018	JOB	019	028	Bino oyo bozali koloba: ‹ Tokolanda ye ndenge nini? › Mpe bino bato oyo bomoni mabe kati na ngai,
018	JOB	019	029	bolenga bino moko liboso ya mopanga, pamba te mopanga ezali esalelo ya kanda mpo na masumu, mpe bokoyeba ete kosambisama ezali. »
018	JOB	020	001	Tsofari, moto ya Naama, azwaki maloba mpe alobaki:
018	JOB	020	002	« Makanisi na ngai ezali kotinda ngai ete nayanola, nakoki kovanda nye te, pamba te motema na ngai ekomi likolo-likolo.
018	JOB	020	003	Nazali koyoka maloba mabe, maloba oyo eyokisi ngai soni! Kasi mayele na ngai elakisi ngai maloba ya kozongisa.
018	JOB	020	004	Solo, oyebi malamu ete wuta kala, wuta tango batia moto na likolo ya mabele,
018	JOB	020	005	elonga ya bato mabe ezalaka ya tango moke, mpe esengo ya moto oyo azangi boyengebene ewumelaka kaka mwa tango moke.
018	JOB	020	006	Ata molayi na ye emati kino likolo mpe moto na ye etuti mapata,
018	JOB	020	007	akobebisama libela lokola nyei na ye, mpe bato oyo bakomona ye bakoloba: ‹ Azali wapi? ›
018	JOB	020	008	Abungaka lokola ndoto, mpe bakomona ye lisusu te, alimwaka lokola na ndoto ya butu.
018	JOB	020	009	Liso oyo ezalaki kotala ye ekomona ye lisusu te, esika oyo azalaki kovanda ekomona ye lisusu te,
018	JOB	020	010	bana na ye basengeli kofuta lomande epai ya babola, maboko na ye ekozongisa bozwi oyo abotolaki,
018	JOB	020	011	mikuwa na ye oyo ezalaki makasi na bolenge ekolala elongo na ye kati na putulu.
018	JOB	020	012	Soki mabe ezali sukali na monoko na ye mpe abombi yango na se ya lolemo na ye,
018	JOB	020	013	soki ameki elengi na yango mpe atiki yango te, soki abombi yango na se ya minu na ye,
018	JOB	020	014	bilei na ye ekobongwana kati na libumu na ye, ekokoma lokola ngenge ya nyoka kati na ye.
018	JOB	020	015	Amelaki na pamba bozwi ebele, asengeli kosanza yango; Nzambe akofutisa ye yango.
018	JOB	020	016	Akofiba ngenge ya nyoka, lolemo ya etupa ekoboma ye.
018	JOB	020	017	Akomona lisusu te mayi mike, miluka, bibale, mayi oyo etiolaka makasi elongo na mafuta ya nzoyi mpe miliki;
018	JOB	020	018	akozongisa bambuma ya mosala na ye mobimba, akomela ata moko te, akotikala kosepela te na litomba oyo azwaki na mombongo na ye.
018	JOB	020	019	Pamba te anyokolaki babola mpe atikaki bango lokola bato bazangela, abotolaki ndako ya bato na esika ya kotonga ndako na ye moko.
018	JOB	020	020	Solo, lokoso na ye ya kozwa mingi ekosila te, akoki komibikisa te na nzela ya bomengo na ye.
018	JOB	020	021	Ayebaki te kopekisa lokoso ya libumu na ye, yango wana bomengo na ye mpe ekowumela te.
018	JOB	020	022	Wana azali kati na bomengo, pasi ekokomela ye, kilo nyonso ya pasi ekokweyela ye.
018	JOB	020	023	Wana azali kotondisa libumu na ye, Nzambe akosopela ye kanda makasi na Ye, mpe ekonokela ye lokola bilei.
018	JOB	020	024	Ata akimi liboso ya ebundeli ya ebende, mbanzi ya bronze ekotobola ye;
018	JOB	020	025	soki abimisi songe ya mbanzi yango na libale na ye elongo na makila ya mbuma-mbuma, somo ekoyela ye.
018	JOB	020	026	Molili makasi ezali kozela libula na ye, moto makasi oyo moto apelisi te ekozikisa ye elongo na biloko oyo ekotikala kati na ndako na ye.
018	JOB	020	027	Likolo ekobimisa polele mabe na ye, mabele ekotelemela ye;
018	JOB	020	028	mayi ekomema ndako na ye mpe biloko nyonso ya ndako na ye, na mokolo ya kanda ya Nzambe.
018	JOB	020	029	Yango nde lifuti oyo Nzambe abongisi mpo na moto mabe, libula oyo Nzambe alaki ye. »
018	JOB	021	001	Yobo azongisaki:
018	JOB	021	002	« Yoka na bokebi maloba na ngai, mpe tika ete yango ezala kobondisama mpo na ngai.
018	JOB	021	003	Bokanga nanu mitema, wana nazali koloba; soki nasilisi koloba nde bokoba na bino koseka ngai.
018	JOB	021	004	Boni, nazali kolela epai ya moto? Ndenge nini nalemba te kokanga motema?
018	JOB	021	005	Botala ngai, bokokamwa, bokozanga ata likambo ya koloba.
018	JOB	021	006	Soki kaka nakanisi yango, nabangi, mpe nzoto na ngai ekomi kolenga na somo.
018	JOB	021	007	Mpo na nini bato mabe bazali kowumela na bomoi? Mpo na nini bakomaka mibange mpe babakisaka nguya na bango?
018	JOB	021	008	Bana na bango bazali kolendisama pembeni na bango, mpe bakitani na bango bazali kofuluka na miso na bango.
018	JOB	021	009	Bandako na bango ebatelami mpe ezangi kobanga, fimbu na Nzambe ezali likolo na bango te.
018	JOB	021	010	Bangombe na bango ya mibali elembaka te kobotisa, bangombe na bango ya basi ebotaka kaka mpe esopaka zemi te.
018	JOB	021	011	Lokola kati na etonga ya bameme, bazali kotika bana na bango: bamoko kokima-kima, mpe bamosusu kosakana.
018	JOB	021	012	Bazali kobeta mbonda mpe lindanda, bazali kosepela na lokito ya flite;
018	JOB	021	013	bazali kolekisa mikolo na bango na bomengo, mpe bazali kokende na mboka ya bakufi na kimia. (Sheol h7585)
018	JOB	021	014	Nzokande, balobaka na Nzambe: ‹ Longwa mosika na biso! Tozali na posa te ya koyeba nzela na yo.
018	JOB	021	015	Nkolo-Na-Nguya-Nyonso nde nani mpo ete tosalela ye? Tokozwa litomba nini na kosambela ye? ›
018	JOB	021	016	Boni, bozwi na bango ezali kati na maboko na bango moko te? Kasi mosika na ngai, likanisi ya kolanda toli ya bato mabe!
018	JOB	021	017	Mbala boni bazali koboma mwinda ya bato mabe? Mbala boni pasi ezali kokitela bango? Boni, Nzambe abombeli bango kanda na Ye?
018	JOB	021	018	Mokolo nini mopepe makasi ekomema bango lokola makasa to matiti ya kokawuka?
018	JOB	021	019	Balobaka: ‹ Nzambe apesaka etumbu ya moto mabe epai ya bana na ye. › Tika ete apesa etumbu yango epai na ye moko moto mabe, mpo ete ayeba yango!
018	JOB	021	020	Tika ete miso na ye moko emona kobebisama na ye, mpe amela kopo ya kanda ya Nkolo-Na-Nguya-Nyonso.
018	JOB	021	021	Pasi ya libota oyo etikali sima na ye ekosala ye nini tango basanza oyo bakatela ye ekomi na suka?
018	JOB	021	022	Bakoki solo koyekolisa Nzambe mayele, Ye oyo asambisaka ezala bato oyo baleki kotombolama?
018	JOB	021	023	Moko azali kokufa na makasi na ye nyonso, na kimia nyonso mpe na pasi ata moko te,
018	JOB	021	024	na nzoto sembesembe, mpe na mikuwa etonda na mafuta;
018	JOB	021	025	mosusu azali kokufa na mawa na motema, atikali ata komeka kosepela na bomengo te.
018	JOB	021	026	Nzokande, bango mibale bakolala ndenge moko na se ya mabele, mpe bankusu ekozipa bango.
018	JOB	021	027	Solo, nayebi malamu makanisi mpe mabongisi na bino, mpo na kotelemela ngai;
018	JOB	021	028	bolobaka: ‹ Wapi ndako ya mozwi? Wapi bandako oyo bato mabe bazalaki kovanda? ›
018	JOB	021	029	Botunaki mituna wana te epai ya baleki nzela? Bobosani makambo oyo bayebisaki bino,
018	JOB	021	030	ete moto mabe abikaka mpe na mokolo ya pasi, akangolamaka mpe na mokolo ya kanda.
018	JOB	021	031	Nani, na miso ya moto mabe, apamelaka etamboli na ye? Nani azongiselaka ye makambo oyo asalaka?
018	JOB	021	032	Bamemaka ye na lilita, mpe bakengelaka kunda na ye.
018	JOB	021	033	Mabele ya lubwaku ezalaka malamu mpo na ye; bato nyonso batambolaka sima na ye na molongo, mpe bato ebele penza batambolaka liboso na ye.
018	JOB	021	034	Boye, mpo na nini bozali komitungisa mpo na kobondisa ngai? Pamba te kati na biyano na bino, etikali kaka lokuta. »
018	JOB	022	001	Elifazi, moto ya Temani, azwaki maloba mpe alobaki:
018	JOB	022	002	« Boni, litomba nini Nzambe akoki kozwa epai ya moto? Ezala ata moto ya bwanya, azalaka na litomba kaka mpo na ye moko.
018	JOB	022	003	Ezala soki ozali moyengebene, litomba nini Nkolo-Na-Nguya-Nyonso akoki kozwa, ata ozali kobongisa nzela na yo ya bosembo?
018	JOB	022	004	Boni, okanisi ete ezali mpo na boyengebene na yo nde azali kopamela yo mpe kosambisa yo?
018	JOB	022	005	Mabe na yo ezali monene te? Masumu na yo eleki ndelo te?
018	JOB	022	006	Ozalaki koluka na pamba ndanga epai ya bandeko na yo ya mibali, ozalaki kolongola bato bilamba mpe kotika bango bolumbu,
018	JOB	022	007	ozalaki kopesa mayi te na moto oyo azalaki na posa ya mayi, mpe ozalaki kopimela moto oyo azalaki na nzala bilei,
018	JOB	022	008	atako ozalaki moto monene, nkolo mabele, mpe ozalaki kovanda na mabele yango lokola moto ya lokumu;
018	JOB	022	009	ozalaki kozongisa basi bakufisa mibali maboko pamba, mpe ozalaki kosilisa makasi ya bana bitike.
018	JOB	022	010	Yango wana, mitambo ezingeli yo, kobebisama ya mbalakata ekomi kopesa yo somo,
018	JOB	022	011	molili makasi ezwi yo mpe ozali kokoka komona te, mpe mpela ezipi yo.
018	JOB	022	012	Boni, Nzambe azali te kuna na likolo, kati na Lola? Tala ndenge nini etando ya minzoto ezali likolo koleka!
018	JOB	022	013	Nzokande, ozali koloba: ‹ Nzambe ayebi nini? Akoki kosambisa kati na mapata ya molili ya boye? ›
018	JOB	022	014	Mapata minene ezipi Ye, yango wana azali komona biso te, wana azali kotambola-tambola na etando ya Lola?
018	JOB	022	015	Olingi solo kotikala kaka na nzela ya kala, nzela oyo bato mabe balekelaki?
018	JOB	022	016	Kufa ememaki bango na mbalakata, mpe miboko na bango etiolaki na mpela.
018	JOB	022	017	Bazalaki koloba na Nzambe: ‹ Tika biso, biso moko! Nkolo-Na-Nguya-Nyonso akosala biso nini? ›
018	JOB	022	018	Nzokande, Ye nde atondisaki bandako na bango na biloko ya kitoko. Yango wana, ngai, naboyaka toli ya bato mabe.
018	JOB	022	019	Bato ya sembo bazali komona kobebisama na bango mpe bazali kosepela, bayengebene bazali koseka bango mpe bazali koloba:
018	JOB	022	020	‹ Solo, banguna na biso babebi, moto ezikisi bomengo na bango. ›
018	JOB	022	021	Zongisa boyokani na yo elongo na Ye mpe luka kimia. Na nzela wana, bomengo ekoya lisusu epai na yo.
018	JOB	022	022	Ndima malako oyo ekowuta na monoko na Ye, mpe batela maloba na Ye kati na motema na yo.
018	JOB	022	023	Soki ozongi epai na Nkolo-Na-Nguya-Nyonso, soki obengani mabe mosika ya ndako na yo, bomengo na yo ekozongela yo.
018	JOB	022	024	Bwaka wolo na yo kati na putulu, wolo na yo ya Ofiri kati na mabanga ya lubwaku;
018	JOB	022	025	bongo Nkolo-Na-Nguya-Nyonso akozala wolo na yo, mpe palata oyo eleki kitoko mpo na yo.
018	JOB	022	026	Solo, okozwa esengo epai ya Nkolo-Na-Nguya-Nyonso mpe okotombola elongi na yo epai ya Nzambe.
018	JOB	022	027	Okosambela Ye, Ye akoyoka yo, mpe okokokisa ndayi na yo.
018	JOB	022	028	Makambo oyo okokana, ekosalema, mpe pole ekongenga na nzela na yo.
018	JOB	022	029	Soki bato balembi, mpe yo olobi: ‹ Telema! › Nzambe akobikisa bango,
018	JOB	022	030	akokangola ata moto oyo asali mabe, akokangola ye penza mpo na bopeto ya maboko na yo. »
018	JOB	023	001	Yobo azongisaki:
018	JOB	023	002	« Lelo lisusu, kolela na ngai ezali bololo, loboko oyo ezali likolo na ngai eleki kolela ya motema na ngai na kilo.
018	JOB	023	003	Soki nayebaki esika nini nakoki komona Nzambe, nalingaki kokoma liboso ya kiti ya bokonzi na Ye,
018	JOB	023	004	nalingaki kotalisa, na bosembo nyonso, likambo na ngai liboso na Ye, mpe kotondisa monoko na ngai na matatoli ya solo,
018	JOB	023	005	nalingaki koyeba biyano oyo alingaki kopesa ngai, mpe kososola makambo oyo alingaki koloba na ngai.
018	JOB	023	006	Boni, alingaki kosalela nguya na Ye mpo na kosamba na ngai? Te, alingaki kutu koyokela ngai mawa!
018	JOB	023	007	Kuna, liboso na Ye, moto ya sembo akososolisa Ye likambo na ngai, mpe nakokangolama libela wuta na maboko ya mosambisi na ngai.
018	JOB	023	008	Soki nakeyi na ngambo ya este, azali kuna te; soki nakeyi na ngambo ya weste, nazali komona Ye te.
018	JOB	023	009	Tango azali na mosala na ngambo ya nor, nazali komona Ye te, tango azali kobaluka na ngambo ya sude, nazali komona Ye ata moke te.
018	JOB	023	010	Nzokande, Ye ayebi nzela oyo ngai nazali kolanda; soki ameki ngai, nakokoma lokola wolo ya peto.
018	JOB	023	011	Makolo na ngai elandaki matambe na Ye; natambolaki na nzela na Ye mpe natikalaki kopengwa na yango te.
018	JOB	023	012	Napengwaki te mosika ya mateya ya bibebu na Ye; nabatelaki yango lokola bomengo ya kitoko, koleka lipa na ngai ya mokolo na mokolo.
018	JOB	023	013	Kasi Ye, azwaka Ye moko mokano na Ye; nani akoki kotelemela Ye? Asalaka nyonso oyo esepelisaka Ye.
018	JOB	023	014	Akokokisa ekateli oyo azwaki na tina na ngai mpe ebele ya mabongisi mosusu oyo akobongisa.
018	JOB	023	015	Yango wana, liboso na Ye, nazali koyoka somo makasi; mpe wana nazali kokanisa makambo oyo nyonso, nazali kobanga Ye.
018	JOB	023	016	Nzambe alembisi ngai, Nkolo-Na-Nguya-Nyonso abangisi ngai.
018	JOB	023	017	Atako bongo, molili to molili makasi oyo ezingeli ngai ekangi ngai monoko te.
018	JOB	024	001	Mpo na nini Nkolo-Na-Nguya-Nyonso akataka tango te mpo na esambiselo? Mpo na nini bato oyo bayebi Ye basengeli koluka na pamba mikolo ya boye?
018	JOB	024	002	Bato bapusaka bandelo, bakendaka koleisa bibwele oyo bayibaki,
018	JOB	024	003	babotolaka ane ya mwana etike mpe bazwaka lokola ndanga ngombe ya mobali ya mwasi oyo akufisi mobali;
018	JOB	024	004	balongolaka babola na nzela, mpe batindaka na makasi babola nyonso ya mokili ete babombama.
018	JOB	024	005	Lokola ba-ane ya zamba, babola bakendaka tongo-tongo na mosala mpo na koluka biloko ya kolia, kasi kaka esobe nde epesaka bana na bango bilei;
018	JOB	024	006	bakataka matiti na bilanga mpo na bibwele mpe balokotaka bambuma oyo etikalaka na bilanga ya vino ya moto mabe.
018	JOB	024	007	Na butu, balalaka bolumbu mpo na kozanga bilamba, bazangi bulangeti mpo na komifinika na tango ya malili;
018	JOB	024	008	bapoli na mvula ya ngomba, bakangami na mabanga mpo na kozanga esika ya kobombama.
018	JOB	024	009	Bazali kobotola mwana etike na mabele ya mama na ye, bazali kokanga mwana ya mobola mpo na niongo.
018	JOB	024	010	Soki bazangi bilamba, batambolaka bolumbu; bamemaka maboke ya nzete ya ble, kasi bazongaka kaka na nzala.
018	JOB	024	011	Bakamolaka bambuma ya olive kati na mapango ya bato mosusu, bakamolaka bambuma ya vino, kasi bazongaka kaka na posa ya komela.
018	JOB	024	012	Bileli ya kufa ezali koyokana wuta na mboka, mpe milimo ya bato oyo bazoki ezali koganga mpo na koluka lisungi, kasi Nzambe azali kopesa etumbu ata na moto moko te.
018	JOB	024	013	Bato oyo bazali kosala bongo, bazali kotombokela pole, bayebi nzela na Ye te mpe batambolaka ata kati na yango te.
018	JOB	024	014	Mobomi azali kotelema na moyi mpe koboma mobola elongo na moto akelela; na butu, azali lokola moyibi.
018	JOB	024	015	Liso ya moto ya ekobo ezelaka ete molili ekota; amilobelaka: ‹ Moto moko te akomona ngai, › mpe abombaka elongi na ye.
018	JOB	024	016	Kati na molili, bato balukaka kobuka bandako ya bato; kasi na moyi, bamikangelaka na ndako, bazali koboya pole.
018	JOB	024	017	Mpo na bango, molili makasi ezali nde tongo, somo ya molili ekomaka moninga na bango.
018	JOB	024	018	Nzokande bazali lokola fulufulu likolo ya etando ya mayi, eteni ya mabele na bango elakelami mabe epai ya bato ya mboka, yango wana moko te azali kokende na bilanga ya vino.
018	JOB	024	019	Ndenge kokawuka mpe moyi makasi emelaka mayi ya mvula pembe, ndenge wana mpe mboka ya bakufi emelaka bato oyo basalaka masumu. (Sheol h7585)
018	JOB	024	020	Libumu ya mama ebosanaka bango mpe bankusu esepelaka kolia bango. Bakanisaka bango lisusu te, pamba te mabe na bango esili kobukana lokola nzete.
018	JOB	024	021	Bato mabe basepelisaka basi bazangi bana mpe bato oyo babotaka te, kasi basalaka bolamu te epai ya mwasi oyo akufisa mobali.
018	JOB	024	022	Kasi Nzambe, na nguya na Ye, abakisaka mikolo ya banyokoli na bango; ata batombolami, bazalaka na elikya te mpo na bomoi na bango.
018	JOB	024	023	Nzambe apesaka bango kimia, kasi miso na Ye etalaka nzela na bango.
018	JOB	024	024	Mpe atako sik’oyo bazali bato minene, na tango moke bakozala lisusu te, bakokweya mpe bakokufa lokola moto nyonso, bakokatama lokola mito ya ble.
018	JOB	024	025	Soki ezali bongo te, nani akoki kolakisa ngai ete nazali koloba lokuta? Nani akoloba ete maloba na ngai ezali ya pamba? »
018	JOB	025	001	Bilidadi, moto ya Shuwa, azwaki maloba mpe alobaki:
018	JOB	025	002	« Bokonzi mpe somo ezali ya Nzambe; atiaka kimia na bisika na Ye ya likolo.
018	JOB	025	003	Boni, bakoki kotanga mampinga na Ye ya lola? Na likolo ya nani pole ya Nzambe engengaka te?
018	JOB	025	004	Ndenge nini moto akoki kozala sembo na miso ya Nzambe? Ndenge nini moto oyo abotami na mwasi akoki kozala peto?
018	JOB	025	005	Soki kutu sanza ezali kongenga te, mpe minzoto ezali peto te, na miso na Ye,
018	JOB	025	006	toloba nini mpo na moto oyo azali se mutsopi, mpo na mwana na moto oyo azali kaka nyama moke ya pamba! »
018	JOB	026	001	Yobo azongisaki:
018	JOB	026	002	« Ah! Tala ndenge osungi moto oyo azangi makasi, ndenge osungi loboko oyo elembi!
018	JOB	026	003	Tala toli oyo opesi na moto azangi bwanya, mpe tala ebele na mayele oyo olakisi!
018	JOB	026	004	Ozwi maloba oyo wapi? Molimo oyo elobi na monoko na yo ezali ya nani?
018	JOB	026	005	Bakufi balengaka na se ya mayi mpe ya bikelamu oyo ezalaka kuna.
018	JOB	026	006	Liboso ya Nzambe, mboka ya bakufi ezali bolumbu, mpe libulu ya molili ezali polele. (Sheol h7585)
018	JOB	026	007	Atandaka likolo na esika oyo ezali na eloko moko te, atelemisaka mabele na likolo ya eloko moko te,
018	JOB	026	008	akangaka mayi kati na mapata, kasi mapata epasukaka te;
018	JOB	026	009	azipaka kiti ya bokonzi na Ye, atandaka mapata na likolo na yango;
018	JOB	026	010	akataka mondelo na likolo ya mayi, na suka ya pole mpe na molili.
018	JOB	026	011	Makonzi ya Lola ezali kolenga mpe ezali kokamwa na pamela na Ye.
018	JOB	026	012	Na nguya na Ye, apasoli ebale monene; mpe na mayele na Ye, abuki-buki Rakabe na biteni.
018	JOB	026	013	Na pema na Ye, Likolo ekomaka kitoko, loboko na Ye etobolaka nyoka oyo ekimaka.
018	JOB	026	014	Soki makambo wana ezali kaka ndambo moke ya misala na Ye mpe mongongo na Ye ya se oyo toyokaka, nani akoki kososola bakake ya nguya na Ye? »
018	JOB	027	001	Yobo akobaki koloba:
018	JOB	027	002	« Na Kombo ya Nzambe oyo awangani bosembo na ngai, na Kombo ya Nkolo-Na-Nguya-Nyonso oyo atungisi motema na ngai,
018	JOB	027	003	wana ngai nazali nanu na bomoi, mpe pema ya Nzambe ezali nanu na zolo na ngai,
018	JOB	027	004	bibebu na ngai ekoloba mabe te, mpe lolemo na ngai ekobimisa lokuta te.
018	JOB	027	005	Ekozala penza mabe koleka soki ngai nalongisi bino! Kino tango nakokufa, nakotika te kotatola boyengebene na ngai,
018	JOB	027	006	nakobatela bosembo na ngai, nakotika yango te; motema na ngai ekotikala kosambisa ngai mokolo moko te.
018	JOB	027	007	Tika ete bayini na ngai bazala lokola bato mabe, mpe banguna na ngai, lokola bato bazangi bosembo!
018	JOB	027	008	Elikya nini moto mabe azali na yango tango Nzambe azwi bomoi na ye?
018	JOB	027	009	Boni, Nzambe ayokaki koganga na ye tango pasi ekomelaki ye?
018	JOB	027	010	Boni, akosepela penza na Nkolo-Na-Nguya-Nyonso to akobelela lisusu Nzambe tango nyonso?
018	JOB	027	011	Nakoteya bino makambo oyo etali nguya ya Nzambe, nakobomba te nzela ya Nkolo-Na-Nguya-Nyonso.
018	JOB	027	012	Bino nyonso, boyebi yango malamu! Bongo mpo na nini bilobaloba ya boye?
018	JOB	027	013	Tala lifuti oyo Nzambe abongiseli moto mabe, libula oyo moto ya mobulu azwaka epai ya Nkolo-Na-Nguya-Nyonso:
018	JOB	027	014	Ata soki bana na ye ya mibali bakomi ebele, mopanga ezali lifuti na bango, bakitani na ye bakokufa na nzala,
018	JOB	027	015	bokono oyo ebomaka ekoboma bato na ye, oyo bakotikala na bomoi, mpe basi na bango oyo bakufisa mibali bakolela bango te.
018	JOB	027	016	Ata soki asangisi palata lokola putulu mpe bilamba lokola mipiku ya mabele,
018	JOB	027	017	nyonso oyo abongisi, moto ya sembo nde akolata yango, mpe bato oyo basali mabe te nde bakokabola palata na ye.
018	JOB	027	018	Ndako oyo atongi ezali makasi te lokola ndako ya limpulututu, lokola ndako ya matiti oyo mokengeli atongaka.
018	JOB	027	019	Akokufa na bozwi, kasi akosala na yango eloko moko te; tango akofungola miso, bozwi na ye nyonso ekozala lisusu te.
018	JOB	027	020	Somo ekozwa ye lokola mayi ya mpela; na butu, mopepe makasi ekopikola ye na mbalakata.
018	JOB	027	021	Wuta na ngambo ya este, mopepe makasi ekomema ye, mpe akei libela, ekopikola ye na esika na ye.
018	JOB	027	022	Bakobwakela ye makonga na mawa te, ata azali kosala makasi ya kokima loboko ya moto oyo azali kobwakela ye yango.
018	JOB	027	023	Bakobetela libebi na ye maboko, mpe bakotiola ye na piololo wuta na ndako na ye moko. »
018	JOB	028	001	Ezali na esika oyo batimolaka palata, mpe na esika oyo bapetolaka wolo.
018	JOB	028	002	Ebende ewutaka na mabele, mpe libanga oyo balekisaka na moto epesaka motako.
018	JOB	028	003	Moto asilisaka molili, alukaka kino na se, na bisika ya se penza, libanga kati na molili oyo eleki makasi,
018	JOB	028	004	atimolaka libulu mosika ya esika oyo bato bavandaka, na bisika oyo makolo ya bato ekomaka te, mosika penza na bato, adiembelaka mosika ya bato nyonso.
018	JOB	028	005	Mabele epai wapi bilei ewutaka ebongwani na se na yango lokola nde moto ezikisi yango.
018	JOB	028	006	Mabanga ya safiri ewutaka na mabanga makasi ya mabele, mpe putulu ya wolo ezalaka kati na mabele.
018	JOB	028	007	Ndeke moko te oyo eliaka misuni eyebi nzela na yango, miso ya mpongo moko te emoni yango,
018	JOB	028	008	nyama ya zamba etia nanu makolo na yango kuna te, mpe nkosi etambola nanu kuna te.
018	JOB	028	009	Moto abetaka loboko na ye na likolo ya libanga ya makasi mpe apikolaka ngomba longwa na misisa,
018	JOB	028	010	atimolaka nzela kati na mabanga, mpe miso na ye emonaka bomengo na yango nyonso,
018	JOB	028	011	akawusaka mayi ya bibale mpe abimisaka na pole biloko oyo ebombama.
018	JOB	028	012	Kasi bakoki komona bwanya wapi? Mayele evandaka wapi?
018	JOB	028	013	Moto ayebaka motuya na yango te, pamba te bakoki komona yango te kati na mokili ya bato ya bomoi.
018	JOB	028	014	Libulu ya mozindo elobi: « Ezali kati na ngai te; » mpe ebale monene elobi: « Ezali epai na ngai te. »
018	JOB	028	015	Bakoki kosomba yango te na motuya ya libanga ya wolo to na bakilo ya palata;
018	JOB	028	016	bakoki te kosomba yango na wolo ya Ofiri to na mabanga ya talo ya Onikisi to mabanga ya talo ya Safiri;
018	JOB	028	017	wolo to diama ekoki te kokokana na yango, bakoki kozwa yango te na motuya ya sani ya wolo ya kitoko.
018	JOB	028	018	Mayaka ya Karayi mpe ya Jasipe ezali na motuya te liboso na yango. Motuya ya bwanya eleki pawuni ya talo.
018	JOB	028	019	Topaze ya Kushi ekoki kokokana na yango te, mpe bakoki te kosomba yango ata na wolo ya peto.
018	JOB	028	020	Boye, bwanya ewutaka wapi? Mayele evandaka wapi?
018	JOB	028	021	Ebombami mosika na miso ya bato nyonso ya bomoi, ebombami mpe mosika na miso ya bandeke ya likolo.
018	JOB	028	022	Libebi mpe kufa elobi: « Kaka sango na yango nde ekomaki na matoyi na biso. »
018	JOB	028	023	Nzambe kaka nde ayebi nzela na yango, Ye nde kaka ayebi esika bwanya evandaka.
018	JOB	028	024	Pamba te miso na Ye emonaka kino na suka ya mokili, mpe amonaka nyonso oyo ezali na se ya Lola.
018	JOB	028	025	Tango apesaki makasi na mopepe mpe atiaki mondelo na mayi,
018	JOB	028	026	tango atiaki mobeko mpo na mvula mpe afungolaki nzela mpo na kake mpe mikalikali,
018	JOB	028	027	amonaki bwanya mpe akumisaki yango, andimaki yango mpe amekaki yango.
018	JOB	028	028	Bongo alobaki na moto: « Kotosa Nkolo, yango nde bwanya! Koboya mabe, yango nde mayele! »
018	JOB	029	001	Yobo akobaki koloba:
018	JOB	029	002	« Ah! Soki nakokaki kozala lisusu ndenge nazalaki na basanza oyo eleki, ndenge nazalaki na mikolo oyo Nzambe azalaki kobatela ngai,
018	JOB	029	003	tango mwinda na Ye ezalaki kongenga na moto na ngai, mpe tango, na pole na Ye, nazalaki kotambola kati na molili.
018	JOB	029	004	Ah! Soki nakokaki kozala lisusu ndenge nazalaki na mikolo oyo nazalaki nanu na makasi, tango bolingo ya Nzambe ezalaki kopambola ndako na ngai,
018	JOB	029	005	tango Nkolo-Na-Nguya-Nyonso azalaki nanu elongo na ngai bana mibali na ngai bazingelaki ngai,
018	JOB	029	006	tango nzela na ngai etondisamaki na miliki mpe libanga ezalaki kosopa mafuta ya olive mpo na ngai!
018	JOB	029	007	Tango nazalaki kokende na ekuke ya mboka mpe nazalaki kotia kiti na ngai na esika oyo bato ebele bakutanaka,
018	JOB	029	008	bilenge bazalaki komona ngai mpe bazalaki kobombama, mibange bazalaki kotelema,
018	JOB	029	009	bakambi bazalaki kozanga maloba mpe kozipa minoko na bango na maboko,
018	JOB	029	010	bato ya lokumu bazalaki kokitisa mingongo na bango mpe lolemo na bango ezalaki kokangama na minoko na bango.
018	JOB	029	011	Moto nyonso oyo azalaki koyoka ngai azalaki koloba ete nazali moto ya esengo, mpe bato nyonso oyo bazalaki komona ngai bazalaki kotatola mpo na ngai;
018	JOB	029	012	pamba te nazalaki kosunga babola oyo bazalaki kosenga lisungi, mpe mwana etike oyo azangi moto oyo akosunga ye.
018	JOB	029	013	Moto oyo akomaki pene ya kokufa azalaki kopambola ngai, mpe nazalaki kopesa esengo na motema ya mwasi oyo akufisa mobali.
018	JOB	029	014	Nazalaki kolata bosembo lokola elamba; bosembo ezalaki elamba na ngai mpe kitendi na ngai ya kokanga na moto.
018	JOB	029	015	Nazalaki miso ya mokufi miso mpe makolo ya mokakatani;
018	JOB	029	016	nazalaki tata ya moto oyo akelela, nazalaki kobundela moto oyo nayebi te;
018	JOB	029	017	nabukaki mbanga ya moto mabe mpe nabotolaki bato oyo akangaki na minu na ye.
018	JOB	029	018	Nazalaki kokanisa: ‹ Nakokufa kati na ndako na ngai moko sima na mikolo ebele lokola zelo.
018	JOB	029	019	Misisa na ngai ekoluka mayi, mpe mayi oyo ezalaka na matiti ekovanda butu mobimba na bitape na ngai.
018	JOB	029	020	Lokumu na ngai ekozongisela ngai esengo, ata tolotolo ekokoma ya sika na loboko na ngai. ›
018	JOB	029	021	Bato bazalaki koyoka ngai na bokebi, bazalaki na kimia mpo na koyoka toli na ngai.
018	JOB	029	022	Sima na ngai koloba, bazalaki na liloba ya kozongisa te; maloba na ngai ezalaki kokota na esengo na matoyi na bango.
018	JOB	029	023	Bazalaki kozela ngai ndenge bazelaka mvula, mpe bazalaki komela maloba na ngai lokola mvula ya suka.
018	JOB	029	024	Soki nasekisi bango, bazalaki kondima te; kongenga ya elongi na ngai ezalaki na motuya mpo na bango.
018	JOB	029	025	Naponaki nzela mpo na bango mpe navandaki lokola mokonzi na bango; nazalaki kokonza bango lokola mokonzi kati na mampinga na ye, nazalaki lokola moto oyo azalaki kolendisa bato ya mawa. »
018	JOB	030	001	« Kasi sik’oyo, nakomi eloko ya kotiola epai ya bilenge oyo batata na bango bazangaki tina, mpe oyo nakokaki kutu te kopesa nzela ya kolia esika moko na mbwa na ngai, oyo ezalaki kobatela bibwele na ngai.
018	JOB	030	002	Makasi ya maboko na bango ekokaki kutu kosunga ngai na nini? Pamba te basilaki makasi na nzoto,
018	JOB	030	003	bazalaki bato bakawuka na nzala mpe na kozanga, bato oyo bazalaki kolia mabele ya esobe mpe ezanga matiti.
018	JOB	030	004	Bazalaki kobuka matiti ya mungwa kati na banzete mpe kolia misisa ya banzete mike.
018	JOB	030	005	Babenganaki bango kati na bato na bango, babelelaki bango lokola miyibi.
018	JOB	030	006	Bazalaki kovanda na nzela ya mayi ekawuka, kati na mabulu ya mabele mpe ya mabanga;
018	JOB	030	007	bazalaki kolela lokola banyama kati na banzete mike ya nzube, bazalaki kosangana na se ya banzete mikuse.
018	JOB	030	008	Bana oyo batata na bango bazanga mayele mpe bazanga kombo babenganaki bango libanda ya mboka.
018	JOB	030	009	Sik’oyo, bana na bango ya mibali bakomi koseka ngai na banzembo, nakomi lisapo kati na minoko na bango.
018	JOB	030	010	Bazali koyina ngai mpe bakimi mosika na ngai, bazali na somo te ya kobwakela ngai soyi na elongi.
018	JOB	030	011	Mpo ete Nzambe alembisi singa ya tolotolo na ngai mpe ayokisi ngai soni, bazali komipekisa na likambo moko te liboso na ngai.
018	JOB	030	012	Na loboko na ngai ya mobali, lisanga ya bato mabe ezali kobundisa ngai, batie mitambo na makolo na ngai, batie mabaku na nzela na ngai mpo na kosala ngai mabe;
018	JOB	030	013	bakangi nzela na ngai, balongi kobebisa ngai atako moto moko te asungaki bango.
018	JOB	030	014	Bazali koya lokola na nzela ya lidusu ya monene, bazali kobunda-bunda kati na ndako ebukana.
018	JOB	030	015	Somo elati ngai, lokumu na ngai ekeyi lokola mopepe, bomengo na ngai elimwe lokola lipata.
018	JOB	030	016	Sik’oyo, bomoi na ngai ekeyi, mpe mikolo ya pasi ekangi ngai.
018	JOB	030	017	Butu ezali kotobola mikuwa na ngai mpe pasi ezali kozangisa ngai pongi.
018	JOB	030	018	Na nguya na yango, pasi ekomi lokola kingo ya nzambala na ngai.
018	JOB	030	019	Nzambe abwaki ngai na potopoto, mpe nakomi lokola putulu ya mabele to ya moto.
018	JOB	030	020	Oh Nzambe, nazali koganga epai na Yo, kasi ozali kopesa ngai eyano te; natelemi, kasi ozali kotala ngai kaka pamba.
018	JOB	030	021	Obongwani monguna ya kanza mpo na ngai, ozali kobundisa ngai na nguya ya loboko na Yo.
018	JOB	030	022	Omemi ngai liboso ya mopepe mpe otiki ete mopepe yango emema ngai, bongo epumbwisi ngai mosika.
018	JOB	030	023	Nayebi ete ozali komema ngai na kufa, na esika oyo obongisa mpo na bato ya bomoi.
018	JOB	030	024	Kasi boni, moto oyo azali kokufa akoki kotombola ata loboko te? Moto oyo azali na pasi, akoki te kosenga lisungi?
018	JOB	030	025	Boni, nazalaki kolela te elongo na bato oyo bazalaki na pasi? Motema na ngai eyokelaki babola mawa te?
018	JOB	030	026	Nazelaki esengo, kasi pasi nde ekomeli ngai; nazelaki pole, kasi molili nde ekomeli ngai.
018	JOB	030	027	Motema na ngai ezali kobaluka kati na ngai, wuta mokolo pasi oyo ekomeli ngai.
018	JOB	030	028	Nakomi mwindo, kasi moyi te nde eyindisi ngai; kati na lisanga, nakomi kaka kotelema mpe kobelela mpo na koluka lisungi.
018	JOB	030	029	Nakoma ndeko ya mbwa ya zamba mpe moninga ya maligbanga.
018	JOB	030	030	Poso na ngai ya nzoto eyindi mpe ekomi kokweya-kweya, mikuwa na ngai ekawuki na moyi.
018	JOB	030	031	Lindanda na ngai etikali kaka mpo na matanga, mpe flite na ngai, mpo na kosunga mingongo ya baleli. »
018	JOB	031	001	« Nasalaki boyokani elongo na miso na ngai ete nalula elenge mwasi te.
018	JOB	031	002	Pamba te, libula nini Nzambe akoki kobongisela ngai wuta na likolo? Libonza nini Nkolo-Na-Nguya-Nyonso akoki kotindela ngai wuta na likolo?
018	JOB	031	003	Boni, pasi ezali mpo na bato mabe te? Kobebisama ezali mpo na bato oyo basalaka masumu te?
018	JOB	031	004	Amoni banzela na ngai te? Atangi matambe na ngai nyonso te?
018	JOB	031	005	Soki natambolaki na lokuta to litambe na ngai elandaki nzela mabe,
018	JOB	031	006	tika ete Nzambe ameka ngai na emekelo ya sembo, mpe akomona ete ngai nasali mabe te.
018	JOB	031	007	Soki matambe na ngai ebimaki na nzela na Ye, soki motema na ngai etambolisamaki kolanda miso na ngai, soki maboko na ngai ekomaki mbindo,
018	JOB	031	008	tika ete bato mosusu balia biloko oyo ngai naloni, mpe tika ete nkona na ngai epikolama!
018	JOB	031	009	Soki motema na ngai ekosamaki na mwasi to soki natalaki na makanisi mabe ekuke ya mozalani na ngai,
018	JOB	031	010	tika ete mwasi na ngai atutela moto mosusu ble mpe tika ete mibali mosusu basangisa na ye nzoto.
018	JOB	031	011	Pamba te elingaki kozala likambo ya soni, mpe lisumu ya boye ebongi na esambiselo ya basambisi.
018	JOB	031	012	Ezali moto oyo ezali kozikisa kino na kobebisama mpe ekoki kobebisa bomengo na ngai nyonso.
018	JOB	031	013	Soki nasalelaki na bosembo te bawumbu na ngai ya mibali mpe ya basi tango bazwaki ngai mabe,
018	JOB	031	014	nakosala nini soki Nzambe asambisi ngai? Nakopesa eyano nini tango akotuna ngai ndenge nini nabandaki kosala?
018	JOB	031	015	Ezalaki Ye te oyo asalaki ngai kati na libumu ya mama na ngai nde asalaki bango? Ngai na bango, tozalaki lolenge moko te kati na mabumu ya bamama na biso?
018	JOB	031	016	Soki nakokisaki te posa ya mobola to soki nalembisaki miso ya mwasi oyo akufisa mobali,
018	JOB	031	017	soki nabombaki lipa na ngai mpo na ngai moko to nakabolaki yango te na bana bitike,
018	JOB	031	018	—nzokande wuta bolenge na ngai, nazalaki kobokola bana bitike lokola tata na bango; mpe wuta mbotama na ngai, nazalaki kolakisa nzela na mwasi oyo akufisa mobali—
018	JOB	031	019	soki namonaki mobola kokufa na kozanga bilamba to moto akelela kozanga bilamba,
018	JOB	031	020	bongo motema na ye epambolaki ngai te na ndenge nazipaki ye na bilamba oyo ewutaki na bibwele na ngai,
018	JOB	031	021	soki natombolaki loboko na ngai mpo na kosala mwana etike mabe, wana nayebaki ete nazali na nguya liboso ya basambisi,
018	JOB	031	022	tika ete loboko na ngai elongwa na lipeka na ngai to ebukana!
018	JOB	031	023	Pamba te nazalaki kobanga etumbu ya Nzambe, mpe nakokaki te kosala eloko liboso ya lokumu na Ye.
018	JOB	031	024	Soki natiaki elikya na ngai na wolo to nalobaki na wolo ya kitoko: ‹ Ozali ekimelo na ngai, ›
018	JOB	031	025	soki nasepelaki na ebele ya bozwi na ngai, bomengo oyo maboko na ngai esalaki,
018	JOB	031	026	soki natalaki moyi na kongenga na yango to sanza kotambola na nkembo,
018	JOB	031	027	soki motema na ngai ekosamaki na nkuku, mpe maboko na ngai epesaki yango beze ya lokumu,
018	JOB	031	028	wana elingaki lisusu kozala mbeba oyo ebongi na esambiselo ya basambisi, pamba te nalingaki kowangana Nzambe oyo azali na Likolo.
018	JOB	031	029	Soki nasepelaki na pasi ya monguna na ngai to nagangaki na esengo na likama oyo ekomelaki ye,
018	JOB	031	030	soki napesaki nzela na monoko na ngai ete esala lisumu na kosenga kufa ya monguna na ngai na nzela ya maloba ya kolakela mabe;
018	JOB	031	031	soki bato ya libota na ngai balobaka te: ‹ Nani oyo atondaki te na misuni ya banyama ya Yobo? ›
018	JOB	031	032	Soki mopaya moko te alalaki libanda, pamba te ekuke na ngai ezalaki ya kofungwama tango nyonso mpo na moleki nzela,
018	JOB	031	033	soki nabombaki lisumu na ngai ndenge Adamu asalaki to nabombaki yango na motema na ngai,
018	JOB	031	034	pamba te nabangaki bato mpe nabangaki ete mabota etiola ngai, yango wana nakangaki monoko mpe nakokaki kobima libanda te!
018	JOB	031	035	Ah, soki nazalaki ata na moto oyo akokaki koyoka ngai! Yango nde sik’oyo liloba na ngai ya suka. Tika ete Nkolo-Na-Nguya-Nyonso ayanola ngai! Tika ete moto oyo afundi ngai akoma na mokanda makambo oyo afundeli ngai!
018	JOB	031	036	Solo, nalingaki komema yango na lipeka na ngai, nalingaki kolata yango lokola motole,
018	JOB	031	037	nalingaki kotalisa Ye makambo nyonso oyo nasalaki, nalingaki kopusana pene na Ye lokola mokambi.—
018	JOB	031	038	Soki mabele na ngai eboyi ngai, soki mikala na yango elelaki,
018	JOB	031	039	soki naliaki bambuma na yango na ofele to soki natungisaki bankolo na yango,
018	JOB	031	040	tika ete banzube ebima na esika ya ble, mpe matiti mabe ebima na esika ya orje. » Oyo nde suka ya maloba ya Yobo.
018	JOB	032	001	Bato wana misato batikaki koyanola Yobo, pamba te azalaki komimona sembo na miso na ye moko.
018	JOB	032	002	Kasi Eliwu, mwana mobali ya Barakeyeli, moto ya libota ya Buzi mpe ya etuka ya Rami, asilikelaki Yobo makasi, pamba te amimonaki sembo koleka Nzambe.
018	JOB	032	003	Asilikelaki mpe baninga misato ya Yobo, pamba te balongaki te kopesa Yobo eyano oyo esengeli; nzokande bakweyisaki Nzambe.
018	JOB	032	004	Eliwu awelaki te koloba moto ya liboso epai ya Yobo, pamba te baninga wana misato ya Yobo bazalaki mikolo na ye na mibu ya mbotama.
018	JOB	032	005	Kasi tango Eliwu amonaki ete bato wana misato bazali lisusu na likambo ya koloba te, asilikaki makasi.
018	JOB	032	006	Boye Eliwu, mwana mobali ya Barakeyeli, moto ya libota ya Buzi, alobaki: « Nazali leki na mibu ya mbotama, mpe bino bozali mikolo; yango wana nazalaki kobanga mpe nazangaki makasi ya koloba na bino makambo oyo ngai nayebi.
018	JOB	032	007	Nazalaki komilobela: ‹ Bato oyo bazali na mibu ebele ya mbotama bakoyeba koloba, pamba te kozala na mibu ebele epesaka bwanya. ›
018	JOB	032	008	Nzokande, kati na moto, ezali nde molimo, ezali pema ya Nkolo-Na-Nguya-Nyonso nde epesaka moto boyebi.
018	JOB	032	009	Ezali kaka mibange te nde bazali na bwanya, mpe ezali kaka bampaka te nde basosolaka makambo oyo ezali sembo.
018	JOB	032	010	Yango wana nalobi: Boyoka ngai, ngai mpe nakoloba na bino makambo oyo nayebi.
018	JOB	032	011	Tango bino bozalaki koloba, ngai nazalaki koloba te, nazalaki koyoka makanisi na bino, wana bozalaki koluka makambo ya koloba.
018	JOB	032	012	Nalandaki bino na bokebi nyonso; moko te kati na bino amoni mabe ya Yobo, moko te kati na bino alongi makanisi ya Yobo.
018	JOB	032	013	Boloba te: ‹ Tomoni bwanya; Nzambe kaka nde akoki kolonga ye, kasi moto te. ›
018	JOB	032	014	Lokola Yobo alobaki maloba na ye epai na ngai te, ngai mpe nakosalela makanisi na bino te mpo na kozongisela ye eyano.
018	JOB	032	015	Bayoki soni, batikali ata na liloba moko te ya koloba, makambo ya koloba esili bango na minoko!
018	JOB	032	016	Boni, nasengeli sik’oyo kozela, awa bazangi maloba to basuki wana mpe bakangi minoko?
018	JOB	032	017	Ngai mpe nakoloba sik’oyo, nakoloba makambo oyo nayebi.
018	JOB	032	018	Lokola maloba ebele etondi kati na ngai, motema na ngai ezali kopela lokola moto.
018	JOB	032	019	Kati na ngai, nazali lokola mbeki ya vino oyo ezali kotoka, lokola mbeki ya vino ya sika oyo ekomi pene ya kopasuka.
018	JOB	032	020	Nakoloba mpo ete motema na ngai ekita, nakofungola bibebu na ngai mpo ete nayanola.
018	JOB	032	021	Nakopona bilongi te, nakobondela mpe moto moko te;
018	JOB	032	022	pamba te, soki nayebaki kobondela bato, Mokeli na ngai alingaki kolongola ngai mbala moko.
018	JOB	033	001	Kasi sik’oyo, Yobo, yoka maloba na ngai, tia matoyi mpo na koyoka maloba na ngai!
018	JOB	033	002	Tala, nafungoli monoko na ngai, maloba na ngai ezali na songe ya lolemo.
018	JOB	033	003	Maloba na ngai ewuti na motema ya sembo, bibebu na ngai ezali penza koloba makambo oyo ngai nayebi.
018	JOB	033	004	Molimo ya Nzambe asalaki ngai, pema ya Nkolo-Na-Nguya-Nyonso epesi ngai bomoi.
018	JOB	033	005	Boye soki okoki, yanola ngai, mibongisa mpo na komekana na ngai.
018	JOB	033	006	Nazali kaka lokola yo liboso ya Nzambe; ngai mpe nawutaki na putulu.
018	JOB	033	007	Boye, somo na ngai ebangisa yo te, mpe monene ya loboko na ngai epanza yo te.
018	JOB	033	008	Kasi olobaki na matoyi na ngai— mpe nazali nanu koyoka makelele ya maloba na yo—
018	JOB	033	009	‹ Nazali sembo, nasali masumu te; nazali peto, namemi na ngai ngambo te. ›
018	JOB	033	010	Nzokande, Nzambe amoni mbeba kati na ngai, azali kozwa ngai lokola monguna na Ye.
018	JOB	033	011	Akangi makolo na ngai na bibende, azali kononga banzela na ngai nyonso.
018	JOB	033	012	Kasi, kati na nyonso oyo, ngai nalobi, ozali na elonga te, pamba te Nzambe azali monene koleka moto.
018	JOB	033	013	Mpo na nini ozali kosamba na Ye? Alimbolaka tina ya misala na Ye epai ya moto moko te.
018	JOB	033	014	Nzokande, Nzambe alobaka, na lolenge moko to na lolenge mosusu, kasi moto asosolaka yango te.
018	JOB	033	015	Alobaka kati na ndoto, kati na emoniseli ya butu, tango bato bazwaka pongi makasi wana balali na mbeto;
018	JOB	033	016	boye, akoki kofungola matoyi ya bato mpe kobeta sete na makebisi oyo azali koloba,
018	JOB	033	017	mpo na kotia moto mosika ya misala na ye ya mabe mpe kobatela ye na lolendo,
018	JOB	033	018	mpo na kobatela molimo na ye mpo ete ekufa te, mpe bomoi na ye mpo ete ebebisama te na mopanga.
018	JOB	033	019	Nzokande, moto akoki mpe, mbala mosusu, koteyama na mbeto na ye, na nzela ya kobela mpe ya minyoko ya tango nyonso kati na mikuwa na ye.
018	JOB	033	020	Boye, azali kosepela lisusu na lipa te, mpe motema na ye ekomi koboya bilei oyo alingaka mingi.
018	JOB	033	021	Nzoto na ye ekawuki na pamba, mpe mikuwa na ye, oyo ebombama, ebimi.
018	JOB	033	022	Molimo na ye ezali kopusana pene ya kunda, mpe bomoi na ye, pene ya bamemi sango ya kufa.
018	JOB	033	023	Nzokande, soki ekoki kozala ata na anjelu moko, kati na ba-anjelu nkoto moko, mpo na koyebisa na moto makambo oyo ezali sembo,
018	JOB	033	024	tika ete asalela ye ngolu mpe aloba: ‹ Bikisa ye ete akota te kati na libulu ya kufa, nasili kofuta niongo mpo na kosikola ye, ›
018	JOB	033	025	nzoto na ye ekokoma lisusu sembesembe lokola na tango ya bolenge na ye, ekozonga ndenge ezalaki na bomwana na ye.
018	JOB	033	026	Akosambela Nzambe, akozwa ngolu na miso na Ye, akomona Nzambe na miso mpe akoganga na esengo. Nzambe akozwa ye lisusu lokola moto ya sembo.
018	JOB	033	027	Boye akoyemba na miso ya bato mpe akoloba: ‹ Nasalaki masumu mpe natambolaki na bosembo te, kasi nazwi lifuti oyo nasengelaki kozwa te.
018	JOB	033	028	Nzambe akangoli molimo na ngai na libulu ya kufa, mpe nakowumela kati na pole na esengo. ›
018	JOB	033	029	Nzambe asalaka makambo oyo nyonso epai ya moto mbala mibale to mpe mbala misato,
018	JOB	033	030	mpo na kolongola molimo na ye na libulu ya kufa, mpo ete pole ya bomoi ekoka kongenga likolo na ye.
018	JOB	033	031	Yobo, fungola matoyi, vanda kimia mpe yoka ngai! Nazali na makambo ya koloba na yo.
018	JOB	033	032	Kasi soki ozali na likambo ya koloba, yebisa ngai yango, pesa ngai eyano, mpe ngai nakolongisa yo.
018	JOB	033	033	Soki te, vanda kimia mpe yoka ngai, mpe ngai nakoteya yo bwanya. »
018	JOB	034	001	Eliwu azwaki maloba mpe alobaki:
018	JOB	034	002	« Bino bato ya bwanya, boyoka maloba na ngai; bino bato ya mayele, boyoka ngai!
018	JOB	034	003	Pamba te litoyi nde esosolaka maloba ndenge lolemo emekaka bilei.
018	JOB	034	004	Tososola mpo na biso moko makambo ya sembo, toyekola elongo makambo oyo ezali malamu.
018	JOB	034	005	Tala makambo oyo Yobo azali koloba: ‹ Nasali mabe te, kasi Nzambe aboyi kolongisa ngai.
018	JOB	034	006	Atako nazali sembo, bazali kozwa ngai lokola mokosi; atako nasali mabe te, likonga na Ye ezokisi ngai pota oyo esilaka te. ›
018	JOB	034	007	Nani azali lokola Yobo, oyo amelaka kotiolama lokola mayi?
018	JOB	034	008	Atambolaka elongo na banyokoli ya bato, asanganaka na bato mabe.
018	JOB	034	009	Pamba te alobi: ‹ Ezali na litomba te epai na moto, na koluka kosepelisa Nzambe. ›
018	JOB	034	010	Boye, bino bato ya mayele, boyoka ngai! Ekoki kosalema te ete Nzambe asala mabe; ekoki kosalema te ete Nkolo-Na-Nguya-Nyonso asala makambo oyo ezangi bosembo.
018	JOB	034	011	Azongiselaka moto na moto kolanda misala na ye, apesaka na moto na moto kolanda etamboli na ye.
018	JOB	034	012	Te, Nzambe akoki kosala mabe te, Nkolo-Na-Nguya-Nyonso akoki kobuka bosembo te.
018	JOB	034	013	Nani akomisaki Ye Mokonzi ya mokili? Nani apesaki Ye bokonzi likolo ya mokili mobimba?
018	JOB	034	014	Soki Nzambe azalaki kaka kokanisa mpo na Ye moko, mpe soki abatelaki kati na Ye moko molimo na Ye mpe pema na Ye,
018	JOB	034	015	bato nyonso balingaki kokufa elongo, mpe moto nyonso alingaki kozonga putulu.
018	JOB	034	016	Soki ozali na boyebi, yoka maloba oyo; yoka makambo oyo nazali koloba.
018	JOB	034	017	Boni, moto oyo ayinaka bosembo akoki solo kozala mokonzi? Okokweyisa solo Nkolo-Na-Bosembo mpe Nkolo-Na-Nguya?
018	JOB	034	018	Ezali Ye nde alobaka na bakonzi: ‹ Bozali bato pamba, › mpe na bato ya lokumu: ‹ Bozali bato mabe? ›
018	JOB	034	019	Aponaka bilongi ya bakambi te, mpe asalelaka bazwi bolamu te mpo na bozwi na bango koleka babola, pamba te bango nyonso basalemaki na maboko na Ye.
018	JOB	034	020	Bato bazali kokufa mbala moko, kati na butu; bazali kobunda-bunda mpe kolimwa, bato ya nguya bazali kolongwa atako loboko ya moto etindiki bango te.
018	JOB	034	021	Miso na Ye ezali likolo ya banzela ya bato, amonaka etamboli na bango nyonso.
018	JOB	034	022	Ezala molili, ezala libulu ya kufa, eloko moko te ekoki kobomba bato mabe.
018	JOB	034	023	Nzambe azali na posa ya kolanda-landa bato te mpo ete bakoka koya liboso na Ye mpo na kosambisama.
018	JOB	034	024	Abomaka bato ya makasi ata soki aluki koyeba tina te mpe atiaka bato mosusu na esika na bango.
018	JOB	034	025	Pamba te ayebi misala na bango, akweyisi bango na butu moko, mpe babebisami.
018	JOB	034	026	Apesaka bango etumbu lokola bato mabe na esika oyo bato nyonso bakoki komona,
018	JOB	034	027	pamba te baboyaki kolanda Ye mpe kososola banzela na Ye.
018	JOB	034	028	Bakomisaki koganga ya babola kino epai ya Nzambe, mpe koganga ya banyokolami eyokanaki epai na Ye.
018	JOB	034	029	Kasi soki avandi kimia, nani akokweyisa Ye? Soki abombi elongi na Ye, nani akoki komona Ye? Nzokande, akengelaka bikolo mpe bato
018	JOB	034	030	mpo na kopekisa bato mabe ete bakamba mokili te mpe batiela bato mitambo te.
018	JOB	034	031	Soki moto moko alobi na Nzambe: ‹ Nasali mabe, nazwi etumbu ya masumu na ngai, kasi nakosala lisusu mabe te.
018	JOB	034	032	Lakisa ngai makambo oyo nazali kokoka komona te; soki nasali mabe, nakozongela yango lisusu te. ›
018	JOB	034	033	Boni, Nzambe akoki kopesa yo etumbu? Nayebi ete ondimi na yo te. Yo nde osengeli kozwa mokano, kasi ngai te! Yebisa ngai makambo oyo yo oyebi.
018	JOB	034	034	Bato ya mayele mpe bato ya bwanya oyo bazali koyoka ngai balobaki:
018	JOB	034	035	‹ Yobo azali koloba na boyebi te, maloba na ye ezali na tina te. ›
018	JOB	034	036	Oh! Tika ete Yobo asambisama kino na suka mpo ete apesa biyano lokola moto mabe!
018	JOB	034	037	Pamba te, na lisumu na ye, azali kobakisa kotomboka, azali kotia tembe kati na biso mpe azali kokoba kobakisa maloba mpo na kotelemela Nzambe. »
018	JOB	035	001	Bongo Eliwu alobaki:
018	JOB	035	002	« Boni, okanisi ete yango ezali sembo? Olobi: ‹ Nazali sembo liboso ya Nzambe. ›
018	JOB	035	003	Nzokande, ozali koloba: ‹ Nakozwa nini, litomba nini nakozwa soki nasali masumu te? ›
018	JOB	035	004	Nalingi kopesa yo eyano, yo elongo na baninga na yo.
018	JOB	035	005	Tombola miso na likolo mpe tala; mona ndenge mapata ezali likolo na yo.
018	JOB	035	006	Soki osali masumu, ekosala Nzambe nini? Soki masumu na yo ezali ebele, ekosala Ye nini?
018	JOB	035	007	Soki ozali sembo, okopesa Ye nini to akozwa nini na loboko na yo?
018	JOB	035	008	Mabe na yo ekokomela kaka bazalani na yo, bosembo na yo ezali na litomba kaka epai ya bana na bato.
018	JOB	035	009	Bato bazali kolela na se ya mokumba ya minyoko, bazali koganga na se ya motema makasi ya bato minene.
018	JOB	035	010	Kasi moto moko te azali koloba: ‹ Nzambe Mokeli na ngai, Ye oyo apesaka banzembo ya esengo na butu,
018	JOB	035	011	Ye oyo ateyaka biso koleka banyama ya mokili mpe akomisaka biso mayele koleka bandeke ya likolo, azali wapi? ›
018	JOB	035	012	Ata bagangi, Nzambe akoyanola te, mpo na lolendo ya bato mabe.
018	JOB	035	013	Pamba te, Nzambe ayokaka te maloba na bango ya pamba, Nkolo-Na-Nguya-Nyonso azalaka ata na bokebi na yango te.
018	JOB	035	014	Nzokande, yo ozali komeka koloba ete ozali komona Ye te, ete ozwi nanu eyano te na kolela na yo epai na Ye.
018	JOB	035	015	Mpe sik’oyo, soki kanda ya Nzambe eyei nanu likolo na yo te mpe soki Ye azali nanu kobosana maloba na yo ya soni,
018	JOB	035	016	elingi koloba ete yo, Yobo, ofungoli monoko na yo kaka na pamba mpe otondisi yango na maloba ya bozoba. »
018	JOB	036	001	Eliwu abakisaki lisusu:
018	JOB	036	002	« Yokela ngai nanu moke, nalingi koteya yo, nazali na makambo mingi mosusu ya koloba na tina na Nzambe.
018	JOB	036	003	Tala, nazali kozwa mosika boyebi na ngai mpo na kobundela mpe kolongisa Mokeli na ngai.
018	JOB	036	004	Yeba malamu ete maloba na ngai ezali ya lokuta te, ezali moto na boyebi ya solo nde azali pene na yo.
018	JOB	036	005	Tala monene ya Nzambe! Kasi atiolaka na Ye bato te, nguya na Ye emonanaka na nzela ya mikano na Ye ya makasi. Azali na nguya, mpe mikano na Ye ebongwanaka te.
018	JOB	036	006	Atikaka moto mabe te kozala na bomoi, alongisaka banyokolami,
018	JOB	036	007	alongolaka miso na Ye te likolo ya bayengebene, avandisaka bango na kiti ya bokonzi elongo na bakonzi mpe atombolaka bango mpo na libela.
018	JOB	036	008	Kasi soki bato bakangami na minyololo to na basinga ya minyoko,
018	JOB	036	009	atalisaka bango mabe oyo basali, mpe masumu oyo basalaka mpo na lolendo na bango.
018	JOB	036	010	Afungolaka bango matoyi mpo na kokebisa bango mpe atindaka bango kotika mabe.
018	JOB	036	011	Soki batosi mpe basaleli Ye, bakolekisa mikolo na bango oyo etikali na bomengo, mpe mibu na bango na esengo.
018	JOB	036	012	Kasi soki batosi Ye te, bakokufa na mopanga mpe bakosila mpo na kozanga boyebi.
018	JOB	036	013	Bato oyo bayebi Nzambe te mpe mitema na bango etondisami na kanda, babelelaka Nzambe te tango akangaka bango minyololo.
018	JOB	036	014	Bakufaka na bolenge, basukisaka bomoi na bango kati na mibali oyo bamipesaka na kindumba ya bule.
018	JOB	036	015	Kasi bato oyo bazali konyokwama, akangolaka bango na nzela ya minyoko na bango, afungolaka bango matoyi na nzela ya pasi.
018	JOB	036	016	Yo mpe, Nzambe alekisi yo na nzela ya nkaka mpe ya pasi mpo na kovandisa yo na esika ya pole, esika oyo ezangi mitungisi; akotondisa mesa na yo na biloko ya kitoko.
018	JOB	036	017	Kasi soki sik’oyo ozali kosala lokola moto mabe, etumbu mpe kosambisama ekokweyela yo.
018	JOB	036	018	Tika ete elakeli mabe oyo etelemeli yo etinda yo te na kotomboka! Boni, okoki kopesa kanyaka na bato ebele? Kasi kopengwa te!
018	JOB	036	019	Boni, bozwi na yo ezali solo na motuya mpo na kokangola yo? Ezala mabanga na yo ya wolo to makasi na yo nyonso, boni, ekokoka solo kokangola yo?
018	JOB	036	020	Kozala na posa te ya butu oyo elongolaka bato kati na bandako na bango.
018	JOB	036	021	Mibatela ete okweya na mabe te, pamba te osepeli na mabe koleka minyoko.
018	JOB	036	022	Tala, Nzambe azali Mokonzi ya nguya na Ye, nani ateyaka koleka Ye?
018	JOB	036	023	Nani akengelaka etamboli na Ye? Nani akoki koloba na Ye: ‹ Ozali kosala mabe? ›
018	JOB	036	024	Kanisa kokumisa misala na Ye, misala oyo bato bazali kokumisa na banzembo.
018	JOB	036	025	Bato nyonso bamonaka yango, batalaka yango na mosika.
018	JOB	036	026	Tala ndenge nini Nzambe azali monene! Tososolaka yango te. Moto moko te akoki kotanga motango ya mibu na Ye.
018	JOB	036	027	Abendaka mayi epai na Ye, na mapata; akomisaka yango mvula, mvula oyo enokaka mpe etondisaka bibale.
018	JOB	036	028	Mapata ekweyisaka yango, mpe enokisaka yango likolo na ebele ya bato.
018	JOB	036	029	Nani akoki kososola ndenge Nzambe apanzaka mapata mpe ndenge bakake ebimaka wuta na ndako na Ye?
018	JOB	036	030	Tala ndenge abetisaka bakake likolo ya bato mpe atondisaka mozindo ya ebale monene.
018	JOB	036	031	Na nzela ya biloko oyo nyonso, Nzambe asambisaka bikolo mpe apesaka bilei ebele.
018	JOB	036	032	Atondisaka maboko na Ye mibale na mikalikali, akotinda yango na esika oyo Ye aponi.
018	JOB	036	033	Makelele ya bakake epesaka sango ya koya na Ye, ata kutu bibwele esosolaka koya na Ye.
018	JOB	037	001	Mpo na yango, motema na ngai ezali kolenga mpe ezali kobeta makasi lokola nde elingi kobima na esika na yango.
018	JOB	037	002	Yoka! Yoka makelele ya mongongo na Ye, makelele oyo ezali kobima na monoko na Ye.
018	JOB	037	003	Azali kotinda yango na mokili mobimba, mpe kake na Ye kino na suka ya mokili.
018	JOB	037	004	Sima na yango, konguluma na Ye ekoyokana, akoganga makasi na mongongo ya bokonzi na Ye; akokanga mikalikali ya monoko na Ye te, wana mongongo na Ye ezali koyokana.
018	JOB	037	005	Na nzela ya mongongo na Ye ya makasi, Nzambe asalaka bikamwa, asalaka makambo minene, makambo minene oyo mayele na biso ekoki kososola te.
018	JOB	037	006	Alobaka na mvula ya pembe: ‹ Sopana na mabele. › Alobaka bongo lisusu na mvula ya makasi: ‹ Sopana. ›
018	JOB	037	007	Boye, atiaka kashe na loboko ya moto nyonso mpo ete moto nyonso ayeba misala na Ye. Atondisaka bato nyonso na somo ya nguya na Ye.
018	JOB	037	008	Banyama ezongaka na bandako na yango mpe evandaka kati na libulu na yango.
018	JOB	037	009	Mopepe makasi ewutaka na ngambo ya sude, malili mpe mipepe, na ngambo ya nor.
018	JOB	037	010	Na mopepe oyo ebimaka na monoko ya Nzambe, mayi ebongwanaka libanga mpe bitima ya mayi ekondaka.
018	JOB	037	011	Atondisaka mapata na mayi, mpe pole na Ye epanzaka mapata ya mvula.
018	JOB	037	012	Na makasi na Ye, mapata ebalukaka na bangambo nyonso mpo na kokokisa nyonso oyo Ye atindaka yango kosala kati na mokili.
018	JOB	037	013	Ezalaka mpo na kopesa etumbu na mokili to mpo na kopambola yango.
018	JOB	037	014	Yoka, Yobo! Telema mpe sosola bikamwa ya Nzambe.
018	JOB	037	015	Oyebi ndenge nini Nzambe akambaka mapata, mpe ndenge nini angengisaka mikalikali na Ye na mapata?
018	JOB	037	016	Oyebi ndenge nini mapata evandaka malamu? Ezali bikamwa ya Ye-Oyo-Akoka-Na-Boyebi-Nyonso.
018	JOB	037	017	Bilamba na yo ezali na moto, nzokande mabele ezali konyokwama na mopepe ya midi.
018	JOB	037	018	Boni, okoki solo kosunga Nzambe mpo na kotanda likolo elongo na Ye, likolo oyo ezali makasi lokola talatala ya ebende banyangwisa na moto?
018	JOB	037	019	Yebisa biso makambo oyo tosengeli koloba na Ye; tokoki koloba likambo moko te mpo na molili na biso.
018	JOB	037	020	Boni, basengeli koyebisa Ye ete nalingi koloba? Basengeli koyebisa Ye mpo ete ayeba yango?
018	JOB	037	021	Na pwasa, moto moko te azali komona lisusu pole; ebombami kati na mapata. Kasi soki mopepe eleki, elongoli yango nyonso.
018	JOB	037	022	Kongenga lokola wolo ezali koya wuta na ngambo ya nor. Nzambe avandi kati na nkembo ya somo.
018	JOB	037	023	Azali Nkolo-Na-Nguya-Nyonso, tokoki te kokoma esika Ye azali; azali monene na nguya mpe na solo; azali Mokonzi ya sembo, akoki konyokola te moto oyo azali sembo.
018	JOB	037	024	Yango wana bato basengeli kokumisa Ye, kasi Ye atiaka miso na Ye te likolo ya bato oyo bakanisaka ete bazali bato ya bwanya. »
018	JOB	038	001	Yawe ayanolaki Yobo kati na mopepe makasi:
018	JOB	038	002	« Nani azali kobebisa mabongisi na ngai na maloba ezanga tina?
018	JOB	038	003	Lata mokaba na yo lokola elombe mobali; nakotuna yo mituna mpe okoyanola ngai.
018	JOB	038	004	Ozalaki wapi tango ngai nasalaki mabele? Yebisa ngai soki ozali mayele.
018	JOB	038	005	Nani akataki mondelo na yango, oyebi ye? Nani amekaki molayi na yango na singa?
018	JOB	038	006	Makolo ya makonzi na yango evandi likolo ya nini? Nani atiaki libanga na yango ya songe,
018	JOB	038	007	tango minzoto ya tongo ezalaki koyemba elongo mpe tango bana na Nzambe bazalaki koganga na esengo?
018	JOB	038	008	Nani akangaki ebale monene na bikuke ya makasi tango yango ebimaki wuta na mabele,
018	JOB	038	009	tango nakomisaki mapata elamba na yango, mpe molili, singa ya kokangela yango,
018	JOB	038	010	tango natielaki yango bandelo, tango natielaki yango bikuke ya makasi,
018	JOB	038	011	tango nalobaki: ‹ Okosuka kino awa, kasi mosika te; awa nde ekosukela mbonge ya lolendo na yo? ›
018	JOB	038	012	Boni, osili kopesa tongo mitindo to osili kolakisa tongo-tongo esika na yango,
018	JOB	038	013	mpo ete esimba bandelo ya mokili mpe ebimisa bato mabe?
018	JOB	038	014	Mabele ebongwani lokola potopoto oyo batia kashe, mpe nyonso emonani lokola elatisami elamba.
018	JOB	038	015	Bazangisi bato mabe pole mpe babuki loboko oyo etombwami mpo na kosala mabe.
018	JOB	038	016	Osila kokoma kino na etima ya ebale monene? Osila kotambola na se ya libulu ya molili?
018	JOB	038	017	Boni, basila kolakisa yo bikuke ya kufa? Osila komona bikuke ya elilingi ya kufa?
018	JOB	038	018	Miso na yo esila komona kino na bitando monene ya mokili? Loba yango soki oyebi makambo oyo nyonso.
018	JOB	038	019	Wapi nzela oyo ememaka na pole? Bongo molili ezalaka wapi
018	JOB	038	020	mpo ete omema yango na bisika na yango mpe oyeba banzela oyo ememaka na esika oyo evandaka?
018	JOB	038	021	Solo, oyebi yango malamu, pamba te osilaki kobotama mpe motuya ya mikolo na yo ezali ebele.
018	JOB	038	022	Boni, osila kokoma na esika oyo babombaka mvula ya pembe mpe na esika oyo babombaka mvula ya mabanga?
018	JOB	038	023	Nabombaki yango mpo na tango ya pasi mpe mpo na mikolo ya bitumba.
018	JOB	038	024	Na nzela nini pole ebimaka mpe mopepe ya ngambo ya este epanzanaka?
018	JOB	038	025	Nani atimola nzela mpo na mvula makasi, nani apasola nzela mpo na mokalikali ya bakake
018	JOB	038	026	mpo na konokisa mvula na esika oyo ezanga bato, na esika ya esobe oyo bato bavandaka te,
018	JOB	038	027	mpo na kosopa mayi na bisika oyo ezanga bato mpe ekawuka, mpe mpo na kobotisa matiti ya mobesu?
018	JOB	038	028	Boni, mvula ezali nde na tata? Nani abotaki matanga ya mamwe?
018	JOB	038	029	Libumu ya nani ebotaki mayi ya libanga? Nani abotaki londende oyo ewutaka na likolo?
018	JOB	038	030	Tango nini mayi ekomaka libanga mpe likolo ya mayi ya mozindo ekomaka libanga?
018	JOB	038	031	Okoki kokanga na singa Minzoto sambo esika moko to kofungola basinga ya Minzoto minei?
018	JOB	038	032	Okoki kobimisa bilembo ya Zodiake na tango na yango mpe kokamba Ngombolo elongo na bana na yango?
018	JOB	038	033	Oyebi mibeko ya likolo? Okolonga kokokisa bokonzi na yango na mokili?
018	JOB	038	034	Okoki kotombola mongongo na yo na mapata mpo ete mayi ebele ezipa yo?
018	JOB	038	035	Okoki kotinda bakake ete ebima na banzela na yango mpe eloba na yo: ‹ Tala biso oyo? ›
018	JOB	038	036	Nani atia bwanya na motema ya moto to nani apesa soso mayele?
018	JOB	038	037	Nani azali na bwanya mpo na kotanga mapata mpe kosopa mayi ya nzungu ya likolo
018	JOB	038	038	mpo ete putulu etiola elongo lokola ebende oyo enyangolami na moto mpe mpo ete maboke ya mabele ekangama esika moko?
018	JOB	038	039	Boni, yo nde okokoka koboma nyama mpo na nkosi ya mwasi mpe kosilisa nzala ya bana na yango
018	JOB	038	040	tango elalaka kati na mabulu na yango mpe emilengelaka na se ya banzete ya makasa ebele?
018	JOB	038	041	Nani abongiselaka yanganga bilei tango bana na yango egangaka epai ya Nzambe mpe tango eyengaka-yengaka mpo na kozanga bilei?
018	JOB	039	001	Oyebi tango nini bantaba ya ngomba ebotaka? Osila komona ndenge mboloko ebotaka?
018	JOB	039	002	Osila kotanga basanza oyo ewumelaka na zemi? Oyebi tango oyo ebotaka?
018	JOB	039	003	Ekogumbama, ekobota bana na yango mpe ekolongwa na pasi na yango ya kobota.
018	JOB	039	004	Bana na yango ekozwa makasi, ekokola na libanda, ekokende mosika mpe ekozonga lisusu te.
018	JOB	039	005	Nani akangoli ane ya zamba? Nani apesi yango bonsomi?
018	JOB	039	006	Ngai nde napesi yango esobe lokola ndako, mpe mabele ya mungwa lokola esika ya kovanda.
018	JOB	039	007	Esekaka makelele ya bingumba mpe eyokaka te mongongo ya motambolisi ya mpunda.
018	JOB	039	008	Etambolaka na ngomba mpo na koluka bilei mpe elukaka na bokebi matiti nyonso ya mobesu.
018	JOB	039	009	Mpakasa ekoki kondima kosalela yo? Ekoki kolekisa butu na elielo na yo ya banyama?
018	JOB	039	010	Okoki kokanga mpakasa na singa ya ebende oyo ebalolaka mabele? Ekoki kolanda yo mpo na kotondisa mabwaku na mabele?
018	JOB	039	011	Okotia solo elikya na yo kati na yango, mpo ete makasi na yango ezali monene? Okotikela yango mosala na yo?
018	JOB	039	012	Okotiela yango solo motema mpo na komemela yo bambuma mpe kosangisa yango na etutelo na yo?
018	JOB	039	013	Mapapu ya maligbanga efungwamaka na esengo nyonso, kasi, boni, lipapu mpe nsala na yango ekokani na oyo ya nkongi?
018	JOB	039	014	Maligbanga ebwakaka maki na yango na mabele mpe etikaka yango ete ezwa moto ya mabele,
018	JOB	039	015	kasi ebosanaka ete lokolo ekoki kopanza yango mpe banyama ya zamba ekoki konyata-nyata yango.
018	JOB	039	016	Enyokolaka bana na yango makasi lokola nde ezali bana na yango te, emonaka na yango motema pasi te lokola nde esali mosala ya mpunda,
018	JOB	039	017	pamba te Nzambe apimeli yango bwanya mpe apesi yango mayele te.
018	JOB	039	018	Nzokande soki etelemi mpe ebandi kopota mbangu, ekoseka ata mpunda mpe motambolisi na yango.
018	JOB	039	019	Boni, yo nde moto opesa mpunda makasi mpe olatisa kingo na yango pwale ya milayi?
018	JOB	039	020	Yo moto opumbwisaka yango lokola libanki? Lolendo ya mongongo kitoko na yango epesaka somo.
018	JOB	039	021	Mpunda enyataka na makasi nyonso maboke ya mabele, esepelaka na makasi na yango mpe ekendaka liboso ya bibundeli.
018	JOB	039	022	Eyokaka somo te, ebangaka eloko moko te, ezongaka sima te liboso ya mopanga,
018	JOB	039	023	tango saki ya mbanzi eninganaka likolo na yango elongo na likonga oyo ezali kopela moto mpe mopanga.
018	JOB	039	024	Epumbwaka na kanda mpe epanzaka mabele, evandaka kimia te soki kelelo ebeti.
018	JOB	039	025	Soki kelelo ebeti, egangaka: ‹ Ah! › Na mosika, eyokaka solo ya bitumba, koganga ya bakambi ya basoda mpe makelele ya bitumba.
018	JOB	039	026	Boni, ezali na mayele na yo nde kombekombe epumbwaka mpe etandaka mapapu na yango na ngambo ya sude?
018	JOB	039	027	Na mitindo na yo nde mpongo emataka likolo mpe esalaka zala na yango na likolo?
018	JOB	039	028	Evandaka mpe etongaka ndako kati na mabanga, na esika ya kaka, na songe ya libanga.
018	JOB	039	029	Wuta na likolo, emonaka nyama ya kolia, miso na yango emonaka na mosika.
018	JOB	039	030	Bana na yango emelaka makila. Esika ebembe ezali, mpongo ezali wana. »
018	JOB	040	001	Yawe ayanolaki Yobo:
018	JOB	040	002	« Boni, moto oyo atiaka tembe na Nkolo-Na-Nguya-Nyonso akoki koteya Ye? Tika ete oyo azali koswanisa Nzambe ayanola Ye! »
018	JOB	040	003	Yobo azongiselaki Yawe:
018	JOB	040	004	« Tala ngai, nazali se ekelamu ya pamba, eyano nini nakoki kopesa Yo? Natie loboko na ngai na monoko.
018	JOB	040	005	Nalobaki mbala moko, kasi nakoyanola lisusu te; na mbala ya mibale, nakobakisa lisusu eloko te. »
018	JOB	040	006	Yawe alobaki na Yobo wuta na mopepe makasi:
018	JOB	040	007	« Kanga mokaba na loketo na yo lokola elombe mobali; nakotuna yo mituna, mpe okoyanola ngai.
018	JOB	040	008	Olingi kotiola bosembo na ngai? Okani kokweyisa ngai mpo ete yo moko omilongisa?
018	JOB	040	009	Ozali na loboko lokola oyo ya Nzambe? Mongongo na yo ekoki konguluma makasi lokola oyo ya Ye?
018	JOB	040	010	Lata nkembo mpe kongenga, milatisa lokumu mpe monene!
018	JOB	040	011	Sopa nguya ya kanda na yo likolo ya bato, tala bato nyonso ya lolendo liboso na yo mpe kitisa bango!
018	JOB	040	012	Tala bato nyonso ya lolendo, yokisa bango soni! Nyata-nyata bato mabe na esika oyo bazali.
018	JOB	040	013	Kunda bango nyonso kati na putulu, zipa bilongi na bango na esika ya kobombama.
018	JOB	040	014	Boye, ngai moko nakopesa yo lokumu, pamba te loboko na yo ya mobali ekoki mpo na kobikisa yo.
018	JOB	040	015	Tala ngubu: nakelaki yango ndenge nakelaki yo, kasi eliaka kaka matiti lokola ngombe.
018	JOB	040	016	Tala makasi oyo ezali kati na loketo na yango, nguya oyo ezali kati na misuni ya libumu na yango!
018	JOB	040	017	Ekembisaka mokila na yango lokola nzete ya sedele; misisa ya mipende na yango elingama-lingama;
018	JOB	040	018	mikuwa na yango ezali lokola bibende ya bronze; mipanzi na yango ezali lokola biteni ya bibende.
018	JOB	040	019	Ezali ekelamu ya liboso ya Nzambe, kasi Mokeli na yango atieli yango mopanga pene.
018	JOB	040	020	Ngomba ezali kopesa yango matiti ya kolia, esika oyo banyama nyonso ya zamba esakanaka.
018	JOB	040	021	Elalaka na se ya banzete ya mike-mike, na se ya matiti oyo ezalaka pembeni ya mayi mpe na potopoto.
018	JOB	040	022	Banzete ya mike-mike ebombaka yango na se ya elili na yango, banzete ya pepiliye ezingeli yango.
018	JOB	040	023	Soki mayi ya ebale etomboki, yango ebangaka te; ata mayi ya Yordani esopaneli yango na monoko, evandaka kaka kimia.
018	JOB	040	024	Boni, moto akoki kokanga yango na motambo na tango ezali kotala to kotobola yango zolo na ndobo, mpo na kobenda yango?
018	JOB	041	001	Boni, okoki koloba ngando na ndobo? Okoki kokanga lolemo na yango na singa?
018	JOB	041	002	Okoki kokanga yango singa ya kekele na zolo? Okoki kotobola mbanga na yango na ndobo?
018	JOB	041	003	Boni, ekobondela yo mingi? Ekoloba na yo maloba ya boboto?
018	JOB	041	004	Ekoki kosala boyokani elongo na yo mpo ete ekoma mowumbu na yo mpo na libela?
018	JOB	041	005	Okoki kosakana na yango lokola ndeke? Okoki kokanga yango na singa mpo na kosepelisa bana na yo ya basi?
018	JOB	041	006	Boni, lisanga ya balobi mbisi bakoki kosala na yango mombongo? Bakoki kokabola yango epai ya bateki?
018	JOB	041	007	Okoki kotobola mokongo na yango na makonga? Okoki kotobola moto na yango na ndobo oyo bakangelaka bambisi?
018	JOB	041	008	Tia loboko na yo na likolo na yango: soki okanisi etumba oyo okutani na yango, okozongela lisusu te kotia loboko na yo na likolo na yango.
018	JOB	041	009	Liboso ya ngando yango, elikya nyonso ya kolonga ekomaka pamba; soki kaka omoni yango, okweyi na somo.
018	JOB	041	010	Moto moko te ya tembe akoki kotungisa yango; boye nani akoki kotelemela ngai?
018	JOB	041	011	Nani adefisaki ngai eloko mpo ete nafuta niongo na ye? Nyonso oyo ezali na se ya Lola ezali ya ngai.
018	JOB	041	012	Nakoki kokanga monoko te mpo na kozanga kolobela biteni na yango ya nzoto, makasi na yango mpe kitoko ya nzoto na yango.
018	JOB	041	013	Nani asila kolongola ngando poso na yango ya nzoto? Nani asila kokatisa kati-kati ya milongo mibale ya minu na yango?
018	JOB	041	014	Nani asila kofungola bibebu ya monoko na yango? Minu na yango etonda na somo.
018	JOB	041	015	Mokongo na yango esalema na milongo mibale ya nguba, ekangama elongo na ezipelo ya mabanga.
018	JOB	041	016	Ekangama moko na mosusu, mpe mopepe ekoki koleka kati na yango te.
018	JOB	041	017	Ekangama moko na mosusu, esimbama elongo mpe ekoki kokabwana te.
018	JOB	041	018	Soki ekosoli, zolo na yango ekobimisa pole; mbuma ya miso na yango ezali lokola moyi ya tongo.
018	JOB	041	019	Moto makasi mpe moto mike-mike ebimaka na monoko na yango.
018	JOB	041	020	Milinga ebimaka na zolo na yango lokola na mbeki oyo ezali kotoka to lokola nzungu ya ebende ya moto.
018	JOB	041	021	Pema na yango epelisaka makala ya moto, lolemo ya moto ebimaka na monoko na yango.
018	JOB	041	022	Makasi na yango evandi na kingo na yango, mpe somo ebimaka liboso na yango.
018	JOB	041	023	Masusa ya poso ya nzoto na yango ekangama elongo, elendisama makasi mpe eninganaka te.
018	JOB	041	024	Motema na yango ezali makasi lokola libanga, makasi lokola libanga oyo banikelaka bambuma.
018	JOB	041	025	Soki etelemi, bato ya makasi babangaka, mpe somo ekimisaka bango.
018	JOB	041	026	Soki obeti yango ezala mopanga, likonga to mbeli, ekosala yango eloko te.
018	JOB	041	027	Emonaka ebende lokola lititi, bronze lokola nzete epola.
018	JOB	041	028	Mbanzi ekimisaka yango te, mpe mabanga oyo babwakaka na nzela ya ebambelo mabanga ezali lokola poso ya loso mpo na yango.
018	JOB	041	029	Makonga ezali lokola matiti mpo na yango, mpe esekaka makelele ya makonga mike-mike.
018	JOB	041	030	Se ya libumu na yango etonda na banzube, etambolaka lokola ebende oyo ebalolaka mabele.
018	JOB	041	031	Eningisaka mayi ya mozindo lokola mayi oyo ezali kotoka na nzungu, ekomisaka ebale monene lokola nzungu oyo batokiselaka malasi.
018	JOB	041	032	Engengisaka nzela na sima na yango lokola suki ya pembe likolo ya mayi.
018	JOB	041	033	Na mokili, nyama moko te ekokani na yango; mpe ebangaka te.
018	JOB	041	034	Ebangaka te kobundisa banyama minene, ezali mokonzi ya banyama nyonso ya lolendo. »
018	JOB	042	001	Yobo azongiselaki Yawe:
018	JOB	042	002	« Nayebi ete okoki kosala makambo nyonso; eloko moko te ekoki kotelemela mabongisi na Yo.
018	JOB	042	003	Olobaki: ‹ Nani akoki komema molili na mabongisi na Ngai, na nzela ya maloba na ye, oyo ezanga tina? › Solo, nazalaki kolobela makambo oyo nayebaki te, makambo ya kokamwa penza mpo na ngai, makambo oyo nasosolaki te.
018	JOB	042	004	Olobaki na ngai: ‹ Yaka sik’oyo, nalingi koloba; nalingi kotuna yo motuna, bongo okopesa ngai eyano. ›
018	JOB	042	005	Matoyi na ngai eyokaki makambo oyo bazalaki koloba na tina na Yo; kasi sik’oyo, miso na ngai emoni Yo.
018	JOB	042	006	Yango wana, ngai moko, nazali komiyokela mawa mpe namileli, namikitisi kino na putulu ya mabele mpe na putulu ya moto. »
018	JOB	042	007	Sima na Yawe koloba makambo oyo epai ya Yobo, alobaki na Elifazi, moto ya Temani: « Kanda na Ngai engaleli yo mpe baninga na yo mibale, pamba te bolobi na bosembo te na tina na Ngai, ndenge Yobo, mosali na Ngai, alobaki.
018	JOB	042	008	Kasi sik’oyo, bokamata bangombe sambo ya mibali mpe bameme sambo ya mibali; bokende epai ya Yobo, mosali na Ngai, botumba mbeka mpo na bino moko. Yobo, mosali na Ngai, akobondela mpo na bino; mpe mpo na kondima na ye, nakoyamba libondeli na ye mpo ete nasalela bino te kolanda bozoba na bino. Pamba te bolobi na bosembo te na tina na Ngai, ndenge Yobo, mosali na Ngai, alobaki. »
018	JOB	042	009	Boye Elifazi, moto ya Temani; Bilidadi, moto ya Shuwa, mpe Tsofari, moto ya Naama, basalaki makambo oyo Yawe atindaki bango kosala; mpe Yawe ayambaki libondeli ya Yobo.
018	JOB	042	010	Sima na Yobo kosambela mpo na baninga na ye, Yawe atalisaki ye lisusu bolamu mpe apesaki ye bomengo mbala mibale koleka oyo azalaki na yango liboso.
018	JOB	042	011	Bandeko na ye nyonso ya mibali mpe ya basi, elongo na bato nyonso oyo bayebaki ye liboso, bayaki mpe baliaki na ye elongo kati na ndako na ye; bakabolaki na ye mawa mpe balendisaki ye na tina na pasi nyonso oyo Yawe atindelaki ye, mpe moko na moko kati na bango apesaki ye mbongo moko ya ebende ya palata mpe lopete moko ya wolo.
018	JOB	042	012	Yawe apambolaki suka ya Yobo koleka ebandeli ya bomoi na ye. Azalaki na bameme nkoto zomi na minei, bashamo nkoto motoba, bangombe nkoto mibale mpe ba-ane nkoto moko.
018	JOB	042	013	Azalaki na bana mibali sambo mpe bana basi misato.
018	JOB	042	014	Mwana na ye ya liboso ya mwasi, Yemima; ya mibale, Ketsia; mpe ya misato, Kereni-Apuki.
018	JOB	042	015	Kati na mokili mobimba, ezalaki te na basi kitoko koleka bana basi ya Yobo. Tata na bango apesaki bango libula ndenge moko na bandeko na bango ya mibali.
018	JOB	042	016	Sima na yango, Yobo awumelaki lisusu na bomoi mibu nkama moko na tuku minei; amonaki bana na ye mpe bakitani na ye kino na molongo ya minei.
018	JOB	042	017	Mpe Yobo akufaki na kimobange makasi mpe atondaki na mikolo.
#
